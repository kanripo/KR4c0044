# -*- mode: mandoku-view -*-
#+TITLE: 別本韓文考異
#+DATE: 2015-09-23 10:18:11
#+PROPERTY: LASTPB  <md:KR4c0044_SBCK_052-1a>
#+PROPERTY: JUAN 53


句(此下三聮句¶方/云見孟東野集)
相思繞我心日夕千萬重年光坐婉娩春淚銷顏容(郊/)
臺鏡晦舊暉庭草滋深茸望夫山上石别劍水中龍(愈/)
　　　遣興聮句(説見/上)
<pb:KR4c0044_WYG_041-1b>
我心隨月光寫君庭中央(郊/)月光有時晦我心安所忘
(愈/)常恐金石契斷為相思腸(郊/)平生無百嵗岐路有四
方(愈/)四方各異俗適異非所將(郊/)駑蹄顧挫秣逸翮遺
稻梁(愈/)時危抱獨沉道泰懷同翔(郊/)獨居久寂黙相顧
聊慨慷(愈/)慨慷丈夫志可以耀鋒鋩(郊/)蘧甯知巻舒孔
顔識行藏(愈/)殷鑒諒不逺佩蘭永芬芳(郊/)茍無夫子聽
誰更知音揚(愈/)
　　　贈劍客李園聮句¶(同/上)
<pb:KR4c0044_WYG_041-2a>
天地有靈術得之者唯君(郊/)築爐地區外積火燒氛氲
(愈/)照海鑠幽怪滿空歊異氛(郊/)山磨電奕奕水淬龍蝹
蝹(愈/)太一裝以寶列仙篆其文(郊/)可用懾百神豈惟壯
三軍(愈/)有時幽匣吟忽似深潭聞(郊/)風胡久已死此劒
將誰分(愈/)行當獻天子然後致殊勲(郊/)豈如豐城下空
有斗間雲(愈/)
　　遺詩¶
　　　同竇牟韋(執中/)尋劉尊師不遇
<pb:KR4c0044_WYG_041-2b>
　　　　(方云此詩得於五竇聮珠集公時任都官外/郎同洛陽令竇公河南令韋執中以訪之元)
　　　　(和五年也詩以同尋師為韻/人各一首洪氏年譜亦見)
秦客何年駐仙源此地深還隨躡鳬騎來訪馭風襟院
閉青霞入松髙老鶴尋猶疑影形坐敢起竊桃心
　　　春雪¶
　　　　(方云此詩得於文苑英華其後即以正集中/春雪詩首句云新年都末有芳華者系之疑)
　　　　(亦公作也已上並方本所載諸本所無者今/悉存之諸本更有遺文一巻方獨取贈族姪)
　　　　(嘲鼾睡<md:KR4c0044_SBCK_041-2b>¶三篇餘並不録今並附見于後/其可疑者亦但存其目而不載其文云)
<pb:KR4c0044_WYG_041-3a>
片片驅鴻急紛紛逐吹斜到江還作水著樹漸成花越
喜飛排瘴胡愁厚葢砂兼雲封洞口助月照天涯暝見
迷巢鳥朝逢失轍車呈豐盡相賀寧止力耕家
　　　贈族姪(上或有/徐州字)
我年十八九壯氣起胷中作書獻雲闕辭家逐秋蓬嵗
時易遷次身命多厄窮一名雖云就片禄不足充今者
復何事卑棲寄徐戎蕭條資用盡濩落門巷空朝眠未
能起逺懷方鬱悰擊門者誰子問言乃吾宗自云有奇
<pb:KR4c0044_WYG_041-3b>
術深妙知天工既往悵何及將來喜還通期吾語非佞
當為佐時雍
　　　嘲鼾睡
　　　　(洪曰李希聲家有退之遺詩數十篇希/聲云皆非也獨嘲鼾二篇似之録于末)
澹師晝睡時聲氣一何猥頑飈吹肥脂坑谷相嵬磊雄
哮乍咽絶毎發壯益倍有如阿鼻尸長喚忍衆罪馬牛
驚不食百鬼聚相待木枕十字裂鏡面生痱瘤(上音肥/下音㵽)
(韓曰痱瘤/腫病也)鐵佛聞皺眉石人戰摇腿孰云天地仁吾欲
<pb:KR4c0044_WYG_041-4a>
責真宰幽尋虱搜耳猛作濤翻海太陽不忍明飛御皆
墮怠乍如彭與黥呼寃受葅醢又如圏中虎號瘡兼吼
餒雖令伶倫吹苦韻難可改唯令巫咸招䰟爽難復在
何山有靈藥療此願與採澹公坐卧時長睡無不穏吾
甞聞其聲深慮五藏損黄河弄濆瀑梗澀連拙鮌南帝
初奮槌鑿竅洩混沌(韓曰莊子南海之帝儵與中央之/帝混沌善謀報其德曰人皆有七)
(竅以視所食息此獨無有試鑿/之日鑿一竅七日而混沌死)逈然忽長引萬丈不可
忖謂言絶於斯繼出方衮衮幽幽寸喉中草木森苯䔿
<pb:KR4c0044_WYG_041-4b>
(上音本下音忖韓曰/苯䔿草木叢生也)盜賊雖狡獪亡魂敢窺閫鴻䝉總
合雜詭譎騁戾狠乍如鬬呶呶忽若怨&KR0548;&KR0548;賦形苦不
同無路尋根本何能堙其源惟有土一畚
　　　晝月
玉盌不磨著泥土青天孔出白石補兔入臼藏蛙縮肚
桂樹枯株女閉户陰為陽羞固自古嗟汝下民或敢侮
戲謿盜視汝目瞽
　　　贈張徐州莫辭酒
<pb:KR4c0044_WYG_041-5a>
莫辭酒此㑹固難同請看工女機上帛半作軍人旗上
紅莫辭酒誰為君王之爪牙春雷三月不作響戰士豈
得來還家
　　　辭唱歌
　　　　(諸本注云此篇恐/非公作今姑存之)
抑逼教唱歌不解看豔詞坐中把酒人豈有歡樂姿幸
有伶者婦其身如栁枝但令奉君酒如醉如憨癡聲自
肉中出使人能逶隨復奉慳恡者贈金不皺眉豈有長
<pb:KR4c0044_WYG_041-5b>
直夫喉中聲雌雌君心豈無恥君豈是女兒君教發直
言大聲無休時君教哭古恨不肯復吞悲乍可阻君意
豔歌難可為
　　　知音者誠希¶
　　　　(韓曰古詩不愁歌/者苦但傷知音希)
知音者誠希念子不能别行行天未曉擕手踏明月
　　　酬藍田崔丞立之詠雪見寄
京城數尺雪寒氣倍常年泯泯都無地茫茫豈是天崩
<pb:KR4c0044_WYG_041-6a>
奔驚亂射揮霍訝相纒不覺侵堂陛方應折屋椽出門
愁落道上馬恐平韉朝鼓矜凌起山齋酩酊眠吾方嗟
此役君乃詠其妍水玉清顔隔波濤盛句傳朝飱思共
飯夜宿憶同氊舉目無非白雄文乃獨𤣥
　　　潭州泊船呈諸公¶
夜寒眠半覺鼓笛閙嘈嘈闇浪舂樓堞驚風破竹蒿主
人看使範客子讀離騷聞道松醪賤何須恡錯刀
　　　飲城南道邊古墓上逢中丞過贈禮部衛員外
<pb:KR4c0044_WYG_041-6b>
　　　　少室張道士¶
偶上城南土骨堆共傾春酒三五杯為逢桃樹相料(音/聊)
理不覺中丞喝道來
　　　池上
池上無風有落暉楊花暗後自飛飛為將纎質凌清鏡
濕却無窮不得歸
　　記
　　　監軍新竹亭記(今按此文恐非/公作今刪去)
<pb:KR4c0044_WYG_041-7a>
　　書
　　　答侯生問論語書¶
　　　　(補註公作論語傳未成而殁見於張籍祭詩/下於洪慶善之兑者甚明今世所傳如宰予)
　　　　(晝寢以書作晝子在齊聞韶三月不知肉味/以三月作音浴乎沂以浴作㳂子在回何敢)
　　　　(死以死作先雖甚鄙賤然/為伊川之學者皆取之)
愈白侯生足下所示論語問甚善聖人踐形之説孟子
詳於其書當終始究之若萬物皆備於我反身而誠是
也茍有偽焉則萬物不備矣踐形之道無它誠是也足
<pb:KR4c0044_WYG_041-7b>
下謂賢者不能踐形非也賢者非不能踐形能而不備
耳形言其備也所謂具體而微是也充實之謂美充實
而有光輝之謂大充實則具體未大則微夫或去聖一
間或得其一體皆踐形而未備者唯反身而誠則能踐
形之備者耳愈昔註解其書而不敢過求其意取聖人
之旨而合之則足以信後生輩耳此説甚為穏當切更
思之
　　墓誌
<pb:KR4c0044_WYG_041-8a>
　　　相州刺史御史中丞田公故夫人魏氏墓誌銘¶
　　　　(下或注并序字○今按此篇不類公它文且/云元和八年則又非少作其非公作無疑今)
　　　　(刪/去)
　　啓
　　　皇帝即位賀宰相啓
愈啟伏見册命皇帝以閏月三日嗣臨大位以主神人
含生之類孰不䝉賴相公翼輔聖明大慶資始伏惟永
永與國同休愈下情不勝慶躍限以所守不獲隨例拜
<pb:KR4c0044_WYG_041-8b>
賀謹差某奉啟不宣謹啟
　　狀
　　　奏汴州得嘉禾嘉𤓰狀¶
　　　　(方本有之以附嘲鼾睡詩之後云此篇見/文苑英華蓋為董晉作董晉行狀亦可攷)
右謹按符瑞圖王者德至於地則嘉禾生伏惟皇帝陛
下道合天地恩霑動植邇無不協逺無不賔神人以和
風雨咸若前件嘉禾等或兩根並植一穗連房或延蔓
敷榮異實共蒂既叶和同之慶又標豐稔之祥感自皇
<pb:KR4c0044_WYG_041-9a>
恩微莖何極於造化親逢嘉瑞小臣喜遇於休明無任
　　　皇帝即位賀諸道狀
伏見勅命皇帝以閏正月三日嗣臨寶位海内惟新凡
在臣庶不勝慶幸惟俯同下情未由拜賀但増馳戀謹
奉狀不宣某再拜(或無此/三字)
　　　皇帝即位降赦賀觀察使狀¶
二月五日恩赦今月二十四日夘時到州當時集百官
僧道百姓宣示訖聖上以繼明之初垂惟新之澤曲成
<pb:KR4c0044_WYG_041-9b>
不遺於萬物大賚遂延於四海寰宇斯泰品類皆蘇渥
恩普霑逺近同慶(蘇渥或乙此/二字非是)愈以藩條有制拜賀無
由不勝欣抃之至謹差萍鄉縣丞李某奉狀陳賀(某或/作於)
　　　潮州謝孔大夫狀
　　　　(此篇見洪氏年譜方氏増考云公既南行家/亦譴逐二月二日已過商州之南而此狀言)
　　　　(七月二十七日牒則八月作也不知其家何/故猶未至潮又姪孫湘亦從公而南故宿曽)
　　　　(江口有示湘詩而過始興江口詩謂目前百/口還相逐與狀言妻子孫姪未到者皆不相)
　　　　(應此狀恐妄也○今按公之到郡既不見年/月之實則此狀亦無由可攷方氏引曽江始)
<pb:KR4c0044_WYG_041-10a>
　　　　(興二詩以訂此狀之妄蓋亦有理但恐或是/已過始興留家在後而獨先到郡亦不可知)
　　　　(但其狀詞頗類袁州申使狀則又未有以/必見其妄故今日存之亦闕疑之意也)
伏奉七月二十七日牒以愈貶授刺史特加優禮以州
小俸薄慮有闕乏毎月别給錢五十千以送使錢充者
開緘捧讀驚榮交至顧已量分慚懼益深欲致辭為讓
則乖伏屬之禮承命茍貪又非循省之道進¶退反側無
以自寧其妻子男女并孤遺孫姪奴婢等尚未到官窮
州使賔罕至身衣口食絹米足充過此以往實無所用
<pb:KR4c0044_WYG_041-10b>
積之於室非亷者所為受之於官名且不正恃䝉眷待
輒此披陳
　
　
　
　¶
　
　别本韓文考異補遺

<pb:KR4c0044_WYG_042-1a>
欽定四庫全書¶
　别本韓文考異外集巻
　　¶　<md:KR4c0044_SBCK_042-1a>¶　　　　　　　　宋　王伯大　重編
　　(諸本外集分¶為十巻凡三十四篇不¶知何人所編/<md:KR4c0044_SBCK_042-1b>¶據<md:KR4c0044_SBCK_042-2a>¶行狀云有集四十巻小集十巻亦不知便是此)
　　(外集與否方云只據蜀本定録¶¶¶二十五篇其篇目/次弟皆與諸本不同以為可以旁攷而的然知為)
　　(公文者然蜀本劉曄序乃云後集外順¶宗實録為/十巻則似亦以實録入於其中皆不知其何説也)
　　(唯呂夏卿以為明水賦通解¶¶崔虞部書<md:KR4c0044_SBCK_042-4a>¶河南同官/記皆見於趙德文録計必德親受於文公者比它)
　　(本最為可信而李漢不以入集則疑凡外集所載/漢亦有所未得未必皆其所不取者其説近是故)
<pb:KR4c0044_WYG_042-1b>
　　(今且從諸本而考其真偽異同之説以詳註於其/下其甚偽者即雖不載其¶文而¶¶¶¶猶存其目使讀者)
　　(猶有考焉其石刻¶¶聮句¶遺詩文等則<md:KR4c0044_SBCK_042-4b>¶從¶¶¶¶方本録之/以補外集之闕¶¶又¶¶諸本有<md:KR4c0044_SBCK_042-6a>¶遺文一巻方本亦多不)
　　(録今亦存之/以附于後)
　　　明水賦
　　　　(以𤣥化無宰至精感/通為韵精或作誠)
古者聖人之制祭祀也¶必主忠敬崇吉蠲不貴其豐¶乃
或薦之以水不可以黷斯¶¶用<md:KR4c0044_SBCK_042-9b>¶致¶之<md:KR4c0044_SBCK_042-10b>¶於天(或無者字無也/字於方作于)
其事信美其義惟𤣥月實水精故求其本也明為<md:KR4c0044_SBCK_042-11a>¶君¶¶¶¶¶德<md:KR4c0044_SBCK_042-12a>¶
<pb:KR4c0044_WYG_042-2a>
因取以名焉¶於<md:KR4c0044_SBCK_043-1a>¶是命烜氏俟清夜或將祀圓丘於𤣥冬
或將祭方澤於朱夏¶(祀方作祭/祭或作祀)持鑑而精氣(韓曰淮南/子積陰之)
(寒氣為水水氣/之精者為月)旁射照月¶而陰靈(樊曰謝莊月賦日/以陽德月以陰靈)潛
下視而不見謂合道於希夷挹¶之則盈方同功於造化
應於有生於無(生或/作聲)形象未分徒騁¶離婁之目光華暗
至如還合浦之珠既齊芳於酒醴詎比賤¶於潢汚(芳方/作髙)
(云禮夏尚明水商尚醴周尚酒今作齊芳非都今按明/水當在酒醴之上不應反言齊髙此蓋¶以其  無臭味)
(嫌不足於芬芳故有/齊芳之語方説非是)明德惟馨𤣥功不宰于以表誠¶潔
<pb:KR4c0044_WYG_042-2b>
于以戒荒怠茍失其道殺牛之祭何為如得其宜明水
之¶薦斯在(宜方作情/薦或作為)不引而自致不行而善至雖辭麴
蘖之名¶實處罇罍之器降於圓魄殊匪金莖之露出自
方諸乍似鮫¶人之淚(匪或作非露或/作靈乍方作已)將以贊于陰德配
夫陽燧(音遂配上或有非/獨¶二字夫或作干)夜寂天清烟消氣明桂華吐
耀兎影騰精(兎影或作玉/兎騰方¶作流)聊設監以取水伊不注而能
盈霏然而象的爾而呈始漠<md:KR4c0044_SBCK_043-1b>¶漠而霜積漸微微而浪生
(而象或作垂象或作無象的/方作酌漠漠而方作茫茫以)豈不¶以德協于坎同類則
<pb:KR4c0044_WYG_042-3a>
感形藏在空氣應則通(同方作有恐今按同類與氣應/¶對屬差互  當作類同在或作)
(於/)鶴鳴在陰之理不謬虎嘯于谷之義可崇¶(理方作論/虎方作武)
(義方作道試今按作虎為是/但當時程  避諱當作武耳)足以驗聖賢之無黨¶知天
地之至公(足以驗聖賢方庶令知聖/賢黨或作窮知方作驗)竊比大羮之遺味¶
幸希薦於廟中¶
　　　芍藥歌¶
　　　　(方從蜀本刪去今恐/是公少作姑存之)¶
丈人庭中開好花更無凡木爭春華翠莖紅蕊天力與
<pb:KR4c0044_WYG_042-3b>
此恩¶不屬黄鍾家温馨熟美鮮香起似笑無言習君子
霜刀翦汝¶天女勞何事低頭學桃李嬌癡婢子無靈性
競挽春衫來比¶並(靈性或/作性靈)欲將雙頰一晞紅緑窓磨偏
青銅鏡(晞或/作稀)一罇春¶酒甘若飴(音/怡)丈人此樂無人知花
前醉倒歌者誰楚狂小子<md:KR4c0044_SBCK_043-2a>¶韓退之¶
　　　海水¶
　　　　(水下方/有詩字)¶
海水非不廣鄧林(列子夸父逐日渴欲得飲云膏肉/所浸生鄧林鄧林彌廣數千里焉)豈
<pb:KR4c0044_WYG_042-4a>
無¶枝風波一蕩薄魚鳥不可依海水饒大波鄧林多驚
風豈無¶魚與鳥巨細各不同海有吞舟鯨鄧有垂天鵬
茍非鱗羽大¶蕩薄不可能我鱗不盈寸我羽不盈尺一
木有餘陰一泉有¶餘澤我將辭海水濯鱗清泠池我將
辭鄧林刷羽䝉籠枝海¶水非愛廣鄧林非愛枝風波亦
常事鱗羽自不宜(或作不/自疑)我¶鱗日已大我羽日已修風
波無所苦還作鯨鵬遊¶
　　　贈崔立之
<pb:KR4c0044_WYG_042-4b>
　　　　(此篇方/從文苑)¶
昔者十日雨子桑苦寒飢哀歌坐空屋不怨但自悲(桑/苦)
(寒或作來<md:KR4c0044_SBCK_043-2b>¶寒且方云考莊/子實作子桑屋或作房)其友名子輿忽然憂且思褰
裳觸泥水¶裹飯往食之入門相對語天命良不宜好事
漆園吏書之存¶雄辭千年事已逺二子情可推我讀此
篇日正當雨雪時吾¶身固已困吾友復何為薄粥不足
裹深泥諒難馳曽無子輿¶事空賦子桑詩(或無此/二句)¶
　　　贈河陽李大夫
<pb:KR4c0044_WYG_042-5a>
四海失巢穴兩都困塵埃感恩由未報惆悵空一來(由/未)
(或作未能¶方作能未/  今按由猶古字通)裘破氣不煖馬羸鳴且哀(裘破或/作破裘)
(氣或作竟馬/羸或作¶羸馬)主人情更重空使劍鋒摧¶
　　　苦寒歌¶
黄昏苦寒歌夜半不能休(夜半或/作半夜)豈不有陽春節氣聿
其周¶(或作嵗聿不其周/節氣或作氣節)君何愛重裘兼味養大賢(何愛/下疑)
(有脱字養字/或作成字)¶氷食葛製神所憐(神所或/作誠可)填窓塞户慎勿
出暄風暖景明年<md:KR4c0044_SBCK_043-3a>¶日(或作需明/年非是)
<pb:KR4c0044_WYG_042-5b>
　　　贈同遊者(已見/正集)¶
　　　請遷𤣥宗廟議¶
　　　　(方從蜀本舊志或無廟字非是方云舊史禮/儀志長慶四年五月禮儀使奏樊云時穆宗)
　　　　(當祔公豈¶以吏部/侍郎為禮儀使邪)¶
右禮儀使奏謹按周禮天子七廟三昭三穆與太祖之
廟而¶七尚書咸有一德亦曰七世之廟可以觀德(尚書/至觀)
(德十六字/舊史闕)¶
荀卿子曰有天下者祭七代有一國者祭五代(或無卿/字曰上)
<pb:KR4c0044_WYG_042-6a>
(或有亦字¶祭七代或作事七世祭/五代或作事五世或作祭五廟)則知天子上祭七廟
典籍通規¶祖功宗德不在其數(廟或/作代)國朝九廟之制法
周之文太祖景¶皇帝始為唐公肇基天命義同周之后
稷髙祖神堯皇帝創¶業經始化隋為唐義同周之文王
太宗文皇帝神武應期造¶有區夏義同周之武王(應或/作膺)
(武王下或/有也字)其下三昭三穆謂之<md:KR4c0044_SBCK_043-3b>¶親廟與太祖而七四時
常饗自如禮文伏以今年宗廟遞遷¶𤣥宗明皇帝在三
昭三穆之外是親盡之祖雖有功德新主¶入廟禮合祧
<pb:KR4c0044_WYG_042-6b>
藏太廟中第一夾室每至禘袷之嵗合食如常¶(藏下或/有遷字)
(或作祧遷藏太廟/中中下或有從字)謹議¶
　　　范蠡招大夫種¶
　　　詩之序議¶
　
　
　
　别本韓¶文考異外集巻一<md:KR4c0044_SBCK_043-4a>¶<md:KR4c0044_SBCK_044-1a>¶
<pb:KR4c0044_WYG_043-1a>
欽定四庫全書
　别本韓文考異外集巻二¶
　　　　　　　　　　　宋　王伯大　重編
　　　上賈滑州書¶
　　　　(賈耽以貞元二年為滑/州刺史此篇方從蜀本)¶
愈儒服者不敢用他術干進(術或/作藝)又惟古執䞇之禮竊
整頓¶舊所著文一十五章以為䞇而喻所以然之意於
此(章或作/首下同)¶曰豐山上有鐘焉(祝曰山海經云豐山有九/鐘和霜鳴注云霜降則鐘)
<pb:KR4c0044_WYG_043-1b>
(鳴/)人所不可至¶霜既降則鏗然鳴蓋氣之感非自鳴也
(或無/既字)愈年二十有三¶讀書學文十五年言行不敢戾於
古人(或無有字三或作二讀書學文十五年洪¶云公與/邢尚書書云生七嵗而讀書十三而能文二十有)
(五擢第/於春官)愚固泯泯不能自計¶周流四方無所適歸(固或/作故)
(非/是)伏惟閣下昭融古之典義含和¶發英作唐德元簡棄
詭説保任皇極是宜小子刻心悚慕又¶焉得不感而鳴
哉(和或作華元或作臣方/云周書注元德之首也)徒以獻策闕下方¶勤行役且
有負薪之疾不得稽首軒階遂拜書家僕待命于<md:KR4c0044_SBCK_044-1b>¶鄭之
<pb:KR4c0044_WYG_043-2a>
逆旅(僕或作僮逆/上或無之字)伏以小子之文可見於十五章之内¶
小子之志可見於此書與之進敢不勉與之退敢不從
(方作/退)¶進退之際實惟閣下裁之¶
　　　上考功崔虞部書¶
　　　　(或作上考功宏詞/官虞部崔員外書)¶
愈不肖行能誠無可取行已頗僻與時俗異態抱愚守
迷固¶不識仕進之門迺與羣士爭名競得失行人之所
甚鄙求人¶之所甚利其為不可雖童昏實知之(失下或/無行字)
<pb:KR4c0044_WYG_043-2b>
如執事者不以¶是為念援之幽窮之中推之髙顯之上
是知其文之或可而¶不知其人之莫可也知其人之或
可而不知其時之莫可也¶(不知其人上/方有是字)既以自咎又歎
執事者所守異於人人(句/)廢耳¶任目華實不兼故有所
進故有所退(以方作已廢上或有之字不疑/當作必○今按¶人字屬上句)且執事始
考文之明日浮囂之徒已相與稱曰某得<md:KR4c0044_SBCK_044-2a>¶矣某得矣問
其所從來必言其有自一日之問九變其説凡¶進士之
應此選者三十有二人其所不言者數人而已而愈¶在
<pb:KR4c0044_WYG_043-3a>
焉(不言方/作不云)及執事既上名之後三人之中其二人者固
所¶傳聞矣華實兼者也果竟得之而又升焉(或無其字/固上或有)
(則字果或/作畢¶下同)其一人者則莫之聞矣實與華違行與時乖
果竟退之如¶是則可見時之所與者時之所不與者之
相逺矣然愚之所¶守竟非偶然故不可變(竟非或作僅/非故或作固)
凡在京師八九年矣足¶不跡公卿之門名不譽於大夫
士之口(或無譽字於或/作一或無士字)始者¶謬為今相國所第此時惟
念以為得失固有天命不在趍時¶而偃仰一室嘯歌古
<pb:KR4c0044_WYG_043-3b>
人今則復疑矣未知夫天竟如何命竟¶如何由人乎哉
不由人乎哉(未上或有又字或無夫字天竟/或作天意人乎或並作乎人)¶欲事干謁
則患不能小書困於投刺(欲上或有夫/字於或作乎)欲學為佞¶則患
言訥詞直卒事不成(為方作于患下或/有於字卒或作則)徒使其躬儳焉<md:KR4c0044_SBCK_044-2b>¶而不終日(其躬方本如此而舉正躬作窮蓋誤而諸本/作如方云蜀本作而今本皆以表記誤刋作)
(如然不知¶古如而同意此語不當以如似之義讀之唐/人惟韓栁知此子厚答韋中立書假而以僕年先吾子)
(與公此文是也董彥¶逺曰春秋書星隕如雨左傳室如/縣罄是皆以如為而風俗通國人望君而望嵗鄒陽書)
(白頭而新是皆以而為如按家¶語君入廟如右茍子作/而右樂府艾如張亦作艾而張今人所用漣洏攷之李)
<pb:KR4c0044_WYG_043-4a>
(善文選乃連而也實用易之泣血漣如為¶義去古益逺/字義多失惟韓栁文時見一二因為詳之○今按孟子)
(望道而未之見亦是此例方言又有而如古字通用¶之/説然陸德明論當時語音之失有曰北人則而如靡異)
(蓋不以為然也然則此而字須讀為如乃為正耳董引/室如縣¶磬乃據左傳作罄字而杜預注云如而也言居)
(室而資糧縣盡故其説如此國語則作縣磬而韋昭注/云府藏空虚但有¶榱梁如縣磬左傳蓋借罄為磬而杜)
(氏誤解國語則正作磬字而韋説得之董氏/所引不足據以為説今併論之附見于¶此)是以勞思
長懷中夜起坐度時揣已廢然而返雖欲從之¶末由也
已又常念古之人日已進今之人日已退(常方/作甞)夫古¶之
人四十而仕其行道為學既已大成而又之死不倦故
<pb:KR4c0044_WYG_043-4b>
其¶事業功德老而益明死而益光故詩曰雖無老成人
尚有典¶刑言老成之可尚也(可上或/有人字)又曰樂只君子德
音不已謂死<md:KR4c0044_SBCK_044-3a>¶而不亡也(已或作忘亡或/作忘方作已)夫今之人務利
而遺道其學其問¶以之取名致官而已(方無夫字遺或/作違問上或無)
(其/字)得一名獲一位則棄¶其業而役役於持權者之門故
其事業功德日以忘月以削¶老而益昏死而遂亡(位或/作官)
(亡方/作忘)愈今二十有六矣距古人始¶仕之年尚十四年豈
為晚哉(今下或有年始字/豈上或有矣夫字)行之以不息¶要之以至死不
<pb:KR4c0044_WYG_043-5a>
有得於今必有得於古不有得於身必有得¶於後用此
自遣且以為知已者之報執事以為如何哉其信¶然否
也(為如或/作謂如)今所病者在於窮約無僦屋賃僕之資無緼¶
袍糲食之給驅馬出門不知所之斯道未喪天命不欺
豈遂¶殆哉豈遂困哉竊惟執事之於愈也無師友之交
無久故之¶事無顏色言語之情卒然振而發之者必有
以見知爾故盡¶暴其所志不敢以黙(執事下方有者字/愈下方無也字顔)
(色言語方作言語顔色爾/或作耳以黙或¶作黙黙)又懼執事多在省非公事不
<pb:KR4c0044_WYG_043-5b>
敢以至是則拜見之不可<md:KR4c0044_SBCK_044-3b>¶期獲侍之無時也是以進其
説如是庶執事察之也(至下或有於字¶期下/或有也字庶或作幸)¶
　　　與張徐州薦薛公達書¶(此篇方本有之今/疑非公作當刪)¶
　　　與少室李拾遺書¶
　　　　(諸本室下有山子李下有渤字方從蜀苑新/書云此書作於元和三年公時尚  為博士)
　　　　(新書云洛/陽¶令誤也)¶
十二月某日愈頓首(方無此/八字)伏承天恩詔河南敦諭拾
遺公¶朝廷之士引頸東望若景星鳯皇之始見也爭先
<pb:KR4c0044_WYG_043-6a>
覩之為快¶(拾遺公新書作/遺公篇並内同)方今天子仁聖小大之事皆
出宰相樂善言¶如不得聞(小大舉正作大小/恐誤事或作士)自即大位
已來于今四年凡所¶施者無不得宜(者或作為凡所施/者新書作凡所出)
(而施/者)勤儉之聲寛大之政¶幽閨婦女草野小人皆飽聞
而厭道之(草或作山人/新書作子)愈不通<md:KR4c0044_SBCK_044-4a>¶於古請問先生世非太
平之運歟加又有非人力而至者(愈方¶作某於作于無/世字非作匪新書作)
(兹非太/平世歟)年榖熟衍符貺委至若干紀之姦¶不戰而拘纍
彊梁之兇銷鑠縮栗迎風而委伏其有一事未¶就正自
<pb:KR4c0044_WYG_043-6b>
視若不成人四海之所環無一夫甲而兵者(新書無自/字視¶或作)
(是非是而兵/或作與兵)若此時也拾遺公不疾起與天下之士君
子¶樂成而享之斯無時矣(若上或有/未有字)昔者孔子知不可
為而為¶之不已足跡接於諸侯之國即可為之時自藏
深山牢闗而¶固距即與仁義者異守矣(或無足/跡字)想拾遺
公冠帶就車惠然¶肯來舒所蓄積以補綴盛德之有闕
遺利加於時名垂于將¶来踊躍悚企傾刻以冀(闕遺方/作遺闕)
(新書無有遺二字利下或無加字加於/新書作加于垂下¶亦無于字傾或作頃)又竊聞朝廷之
<pb:KR4c0044_WYG_043-7a>
議必起拾遺公使者往若不許即¶河南必繼以行(或無/即字)
拾遺徵君若不至必加髙秩如是則辭¶少就多傷於亷
而害於義拾遺公必不為也(則或作即新/書無則字)善<md:KR4c0044_SBCK_044-4b>¶人斯進其
類皆有望於拾遺公拾遺公儻不為起使衆善人不與
斯人施也(或無使字也或作者/  今按此句疑有誤)由拾遺公而使天子不
盡得良臣君子不盡得顯位人庶不盡被惠利其害不
為細(人庶或/作庶人)必望審察而逺思之務使合於孔子之道
幸甚(而下或有長字/逺新書作諦)愈再拜
<pb:KR4c0044_WYG_043-7b>
　　　答劉秀才論史書(方從/蜀苑)
六月九日韓愈白秀才(方無此九字或有某月/日韓愈白劉君足下)辱問見
愛教勉以所宜務敢不拜賜愚以為凡史氏褒貶大法
春秋已備之矣(為或/作謂)後之作者在據事跡實録則善惡
自見(或復出實録二字/見下或有矣字)然此尚非淺陋偷惰者所能就
況褒貶邪孔子聖人作春秋辱於魯衛陳宋齊楚卒不
遇而死齊太史氏兄弟㡬盡(或無/氏字)左丘明紀春秋時事
以失明司馬遷作史記刑誅班固瘐死(孫曰和帝永元/初洛陽令种兢)
<pb:KR4c0044_WYG_043-8a>
(以事捕固固死獄中洪曰漢律囚以飢寒死曰瘐/孟堅死獄中故云  瘐音愈今本作瘦傳冩之誤)陳壽
起又廢卒亦無所至王隠謗退死家習鑿¶齒無一足(孫/曰)
(鑿齒字彥威襄陽人以脚疾廢居里巷符堅䧟襄陽大/説之與諸鎮書曰昔晉平呉利在二陸¶今獲江南獲士)
(纔一人/有半耳)崔浩范&KR0524;赤誅魏收夭絶宋孝王誅死足下¶所
稱呉兢亦不聞身貴而今其後有聞也(赤或作赤族二/字夭或作□或)
(無今¶其字或/無其後字)夫為史者不有人禍則有天刑豈可不畏
懼而輕¶為之哉唐有天下二百年矣聖君賢相相踵其
餘文武之士¶立功名跨越前後者不可勝數豈一人卒
<pb:KR4c0044_WYG_043-8b>
卒能紀而傳之邪¶(士上或無之字能上或無復出卒方/云司馬遷傳卒卒無須㬰之間顔曰)
(促遽之/意也)僕年志已就衰¶退不可自敦率(或無就字敦率/方云猶敦勉也)
(或作敢為或無此二字/今按此二字恐有脱誤)　宰¶相知其無他才能不足用
哀其老窮齟齬無所合不欲令四¶海内有戚戚者猥言
之上茍加一職榮之耳非必督責迫蹙¶令就功役也(他/上)
(方無無字就/下或有其字)賤不敢逆盛指行且謀引去且¶傳聞不同
善惡隨人所見(傳聞或作/傳云聞)甚者附黨惜愛不同巧<md:KR4c0044_SBCK_044-5a>¶造語
言鑿空構立善惡事迹於今何所承受取信而可草草
<pb:KR4c0044_WYG_043-9a>
作傳記令傳萬世乎(方無/乎字)若無鬼神豈可不自心慚愧
若有¶鬼神將不福人僕雖騃亦粗知自愛實不敢率爾
為也(自心上或¶有可字/非是或無心字)夫聖唐鉅跡及賢士大夫事皆
磊磊軒天地决¶不沈没(或無聖字方從文苑決下有必/字又云蜀本作落落掀天地而)
(無必字又按决或作決地或作抉地云今¶按古潮本軒/亦或作掀而無必字盖因栁子厚書  所云磊磊軒天)
(地者決必沈没故諸本或誤加必字/耳今從栁集作軒¶從潮本去必字)今館中非無人將
必有作者勤而纂之後生可畏安¶知不在足下亦宜勉
之(將必或作必將/或脱不在二字)愈再拜
<pb:KR4c0044_WYG_043-9b>
　　　與大顛師書¶
　　　　(此篇諸本皆無唯嘉祐小杭本有之其篇次/在此與作召顛作顛師作和尚方本列於石)
　　　　(刻之首今¶從杭本附此而名篇從方氏杭本/又注云唐元和十四年刻石在潮陽靈山禪)
　　　　(院宋慶厯丁亥江西¶袁陟世弼得此書疑之/因之滁州謁歐陽永叔永叔覽之曰實退之)
　　　　(語它竟不及也方本畧載其語¶又録歐公集/古録跋尾云文公與顛師書世所罕傳予以)
　　　　(集録古文其求之博蓋久而後獲其以繫<md:KR4c0044_SBCK_044-5b>¶辭/為大傳謂著山林與著城郭無異等語宜為)
　　　　(退之之言其後書吏部侍郎潮州刺史則非/也蓋退¶之自刑部侍郎貶潮州後移袁州召)
　　　　(為國子祭酒兼兵部侍郎久之始遷吏部而/流俗  傳但知為¶韓吏部爾顛師遺記雖云)
<pb:KR4c0044_WYG_043-10a>
　　　　(長慶中立蓋并韓書皆國初重刻故謬為附/益爾方又注云今石刻乃元¶祐七年重立又)
　　　　(云按公三簡皆邀速常語耳初無崇信佛法/之説妄者旁沿别譔答問等語以肆誣¶謗要)
　　　　(當存此簡以解後世之惑以今按杭本不知/何人所注疑袁自書也更  跋尾參之其記)
　　　　(歐公¶之語不謬矣而東坡雜説乃云韓退之/喜大顛如喜澄觀文暢意非信佛法也而或)
　　　　(者妄撰退之與¶大顛書其詞凡鄙雖退之家/奴僕亦無此語今一士人又於其末妄題云)
　　　　(歐陽永叔謂此文非退之¶不能作又誣永叔/矣蘇公此語蓋但見集注之出於或人而未)
　　　　(見跋尾之為歐公親筆也二公皆號¶一代文/宗而其去取不同如此覽者不能無惑然方)
　　　　(氏盡載歐語而畧不及蘇説其意可見至呂/伯¶㳟乃於文鑑特著蘇説以備乙覽則其同)
<pb:KR4c0044_WYG_043-10b>
　　　　(異之間又益後人之惑矣以余考之所傳三/書最後一篇¶實有不成文理處但深味其間)
　　　　(語意一二文勢抑揚則恐歐袁方意誠不為/過但意或是舊本亡逸¶僧徒所記不真致有)
　　　　(脱誤歐公特觀其大槩故但取其所可取而/未暇及其所可疑蘇公乃覺其所¶可疑然亦)
　　　　(不能察其為誤而直斥以為凡鄙所以其論/雖各有所因而皆未能無所未盡也若乃後)
　　　　(之<md:KR4c0044_SBCK_044-6a>¶君子則又往往不能究其本根其附歐説/者既未必深知其所以為可信其主蘇氏者)
　　　　(亦未必果以¶其説為然也徒幸其言可為韓/公解紛若有補於世教故特表而出之耳皆)
　　　　(非可與實事而求是者¶也至如方氏雖附歐/説然亦未免曲為韓諱殊不知其言既曰久)
　　　　(聞道德又曰側承道髙又曰所示¶廣大深逈/非造次可諭又曰論甚宏博安得謂初無崇)
<pb:KR4c0044_WYG_043-11a>
　　　　(信其説之意邪韓公之事余於答孟簡書蓋/¶已論其詳矣故不復論特從方本載此三書)
　　　　(於别集并録歐公二語而附蘇説方説於其/後且為全¶載書文於此而考其同異訂其謬)
　　　　(誤如左方以為讀者以此觀之則其決為韓/公之文而非它人之¶所能作無疑矣方氏所)
　　　　(據石本與杭本又自不同則疑傳寫之訛而/歐公所疑官稱之誤亦為得之¶但愚意猶恐)
　　　　(當時既謫刺逺州亦未必更帶侍郎舊官也/方氏所駁世俗偽造誣謗之書即今所謂¶别)
　　　　(傳者洪氏辨證云别傳載公與大顛往復之/語深詆退之其言多近世經義之説又偽作)
　　　　(永叔跋¶云使退之復生不能自解免呉源明/云徐君平見介甫不喜退之故作此文方氏)
　　　　(又云周端禮曰徐¶安國自言年二十三四時/戲為此今悔之無及然則其為徐作無疑矣)
<pb:KR4c0044_WYG_043-11b>
　　　　(但君平字安道而方云安國¶未知便是君平/否耳然靈山石刻張繫所撰其間載韓公問)
　　　　(大顛云西國一真之法何不教人顛云¶教人/達性离無明貪嗔驕慢不生嫉妬此亦釋子)
　　　　(常言初無難解但韓公素所未聞而頗中其/病故<md:KR4c0044_SBCK_044-6b>¶雖不盡解而適亦有㑹於心耳又載韓)
　　　　(公責云人生貴賤各有定分何得以三塗之/説誑人而顛答¶云公何不常守侍郎之任而)
　　　　(來此為官耶則恐其有/謬誤或其徒所附益也)¶
愈啟(方無此/二字)孟夏漸熱惟道體安和(熱下或/有伏字)愈弊劣無
謂坐¶事貶官到此久聞道德切思見顏(切杭作竊方據/石本如此切乃)
(懇切之意此下大/率¶多從石本云)縁昨到來未獲參謁儻能暫垂見過
<pb:KR4c0044_WYG_043-12a>
實為多幸(杭本無倘¶能/以下十字)已帖縣令具人船奉迎日久竚
瞻(帖杭作貼久當作夕/竚方據石本作¶佇)不宣愈白(方據石無愈白字今/據石本此下具銜姓)
(名下云上顛/師四月七日)¶
愈啟(方無此/二字)海上窮處無與話言側承道髙思獲披接
專輒¶有此咨屈儻惠能降喻非所敢望也(惠字疑衍或/下有然字而)
(併在能字之下諸/本¶及石本皆誤)至此一二日却歸髙居亦無不可旦
夕渴望(杭本無倘惠以¶下二十七字而有此旬來晴明/不甚熱倘能乗間一訪實謂幸也十八字今按)
(此旬以下乃下/篇語定從石本)不宣¶愈白(方據石本無愈白字今據石/本與前書同但云六月初三)
<pb:KR4c0044_WYG_043-12b>
(日/)¶
愈啟(方無此/二字)惠勻至辱答問珍悚無已所示廣大深逈
非造<md:KR4c0044_SBCK_044-7a>¶次可諭(杭作/量)易大傳曰書不盡言言不盡意然則
聖人之意¶其終不可得而見邪(方據石本意作㫖無而/字邪作也  今按易實)
(作意邪而無終而二字大抵/石¶本亦自多誤也後放此)如此而論讀來一百遍(一/字)
(疑衍蘇氏所謂凡/鄙蓋指此等處耳)不¶如親見顏色隨問而對之易了(方/據)
(石夲如此但無親字處今按親下當有見字而兩本¶皆/闕故不敢増而空其  以待知者杭但云不如親面而)
(對之是亦蘇氏所謂凡鄙者然親字乃方本之闕文面/字乃問¶字之誤筆而又脱去  顔色隨易了六字耳)
<pb:KR4c0044_WYG_043-13a>
此旬來晴明旦夕不甚熱倘能乗閒¶一訪幸甚旦夕馳
望(杭本已見上/篇此不復出)愈聞道無疑滯行止繫縛¶茍非所戀著
則山林閒寂與城郭無異(此從杭本但郭作隍今㨿歐/公語從方本¶方據石本止下)
(有所字□下有愛戀字所下無戀字及則字而著字下/伏出著字及與字異下有邪字皆非是其用邪字¶尤不)
(當律令亦所謂凡鄙者也但或疑非字下當有有字言/於行止繫縳若無所戀則静閙一致語尤明白耳或者)
(又疑¶非當作有則語意賔主尤順然未/知孰是又諸本皆無不敢輒増改也)大顛師論甚宏
愽而必¶守山林義不至城郭(顛杭見上或無師/字義字城作州)自激修
行獨立空¶曠無累之地者非通道也(自方作似然細考/之與下文激修行)
<pb:KR4c0044_WYG_043-13b>
(四字皆可疑方又以也為矣而<md:KR4c0044_SBCK_044-7b>¶并非通道四字屬/於行字之下又以獨為自而立下有於字皆非是)勞於
一來安於所適道故¶如是(於杭作于適方據石本與杭/本並作識今得真石本考之)
(乃如此然則方之所考亦不詳矣蓋適猶便也與唯¶適/之安之語用字畧同言一來雖勞而既來則當隨其所)
(便無處不安也道故如是即所以結上文/道無疑滯之意方以¶如為此亦石本誤)不宣愈頓首
(方據石本無未三字今據石本與前二書同但云大顛/禪師七月十五日¶不知韓公之於大顛既聞其語而為)
(禮益恭如/此何也)¶
　
　别本韓文考異外集巻二<md:KR4c0044_SBCK_044-8a>¶<md:KR4c0044_SBCK_045-1a>¶
<pb:KR4c0044_WYG_044-1a>
欽定四庫全書
　别本韓文考異外集巻三
　　　　　¶　　　　　宋　王伯大　重編
　　　送汴州監軍俱文珍序(并詩/)¶
　　　　(韓曰董晉為宣武軍節度使俱文珍為監軍/公為觀察推官文珍將如京師作序詩而送)
　　　　(之樊曰此¶序不入正集李/漢以文珍故為公諱耶)¶
今之天下之鎮陳留為大屯兵十萬連地四州左淮右
河抱¶負齊楚濁流浩浩舟車所同故自天寶已來當藩
<pb:KR4c0044_WYG_044-1b>
垣屏翰之¶任有弓矢鈇鉞之權皆國之元臣天子所左
右(屏翰方/作翰屏)其監¶統中貴必材雄德茂榮耀寵光能俯達
人情仰喻天意者然¶後為之故我監軍俱公輟侍從之
榮受腹心之寄奮其武毅¶張我皇威遇變出奇先事獨
運偃息談笑危疑以平天子無¶東顧之憂方伯有同和
之美(危疑方/作疑危)十三年春將如京師相¶國隴西公飲餞於
青門之外謂功德皆可歌之也(於或作于/或無青字)¶命其屬咸作
詩以頌繹之詩曰<md:KR4c0044_SBCK_045-1b>¶
<pb:KR4c0044_WYG_044-2a>
奉使羌池靜臨戎汴水安(或作閒/非是)沖天鵬翅闊報國劍
鋩寒¶曉日驅征騎春風詠采蘭(孫曰東晢補亡詩曰循/彼南陔言采其蘭采蘭)
(以養/親也)誰言¶臣子道忠孝兩全難¶
　　　送浮屠令縱西遊序¶
　　　　(方無浮屠字縱/下有上人二字)¶
其行異其情同君子與其進可也(方無進/字非是)令縱釋氏之
秀者¶又善為文(又上或/有而字)浮遊徜徉跡接天下藩維大臣
文武豪士¶令縱未始不褰衣而負業往造其門下(衣或/作裳)
<pb:KR4c0044_WYG_044-2b>
其有尊行美德¶建功樹業令縱從而為之歌頌典而不
諛麗而不淫其有中¶古之遺風與(樹或作植有中或作/中有古下或有人字)
(風下或/有可字)乗閒致密促席接¶膝譏評文章商較人士浩浩
乎不窮愔愔乎深而有歸(或無乗閒¶致密四字而有及/字人士或作士人或作人事)
於是乎吾忘令縱之為釋氏之子也¶其來也雲凝其去
也風休方懽而已辭雖義而不求吾於令<md:KR4c0044_SBCK_045-2a>¶縱不知其不
可也盍賦詩以道其行¶
　　　與路鵠秀才序
<pb:KR4c0044_WYG_044-3a>
　　　　(方云送路鵠贈别二序語意無倫脱誤不可/讀如曰自河南令為博士於公所歴官次亦)
　　　　(不合故併¶闕之/今從其説刪去)¶
　　　贈别序(説已/見上)¶
　　　送毛仙翁十八兄序¶
　　　　(方云直諫表論顧威狀之蠡外集者翁序皆/最未見決非公文              表狀亦)
　　　　(不録足¶以知其果偽也/  今並從方本刪去)¶
　
　
<pb:KR4c0044_WYG_044-3b>
　
　
　
　
　
　
　
　别本韓文考異外集巻三<md:KR4c0044_SBCK_045-2b>¶<md:KR4c0044_SBCK_046-1a>¶
<pb:KR4c0044_WYG_045-1a>
欽定四庫全書
　别本韓文考異外集巻四
　　　　　¶　　　　　　宋　王伯大　重編
　　　通解¶
　　　　(洪曰通解釋言解鄠人對或云皆少作陳齊/之云通解之乎者也下皆未當此雖少作然)
　　　　(亦本/訛也)¶
今之人以一善為行而恥為之慕達節而稱夫通才者
多矣¶然而脂韋汩没以至於老死者相繼亦未見他之
<pb:KR4c0044_WYG_045-1b>
稱(他下或有人字○¶今/按此句疑有脱誤)其豈非亂教賊名之術歟(亂或/作害)
且五常之教與¶天地皆生然而天下之人不得其師終
不能自知而行之矣¶(地下方有/而字非是)故堯之前千萬年天下
之人促促然不知其讓之¶為美也於是許由哀天下之
愚且以爭為能迺脱屣其九州¶髙揖而辭堯由是後之
人竦然而言曰雖天下猶有薄而不¶售者況其小者乎
(或作焉/下同)故讓之教行於天下許由為之師¶也(為之或作/之為下二)
(語/同)自桀之前千萬年天下之人循循然不知忠¶易其死
<pb:KR4c0044_WYG_045-2a>
也故龍逢哀天下之不仁覩君父百姓入水火而不<md:KR4c0044_SBCK_046-1b>¶救
於是進盡其言退就割烹(就下或有/其字非是)故後之臣竦然而
言¶曰雖萬死猶有忠而不懼者況其小者乎故忠之教
行於天¶下由龍逢為之師也(忠之上或有/其字非是)自周之前千
萬年渾渾然¶不知義之可以換其生也(周或作殷/方無以字)故伯
夷哀天下之偷且¶以彊則服食其葛薇逃山而死(之下/或有)
(人字服或作伏且以彊/則服作一句或有脱誤)¶故後之人竦然而言曰雖餓死
猶有義而不懼者況其小者¶乎(故或作於是義/或作死或作強)故義之
<pb:KR4c0044_WYG_045-2b>
教行於天下由伯夷為之師也是¶三人俱以一身立教
而為師於百千萬年間其身亡而其教¶存扶持天地功
亦厚矣(或無百字存下或有/於字功上或有而字)嚮令三師恥獨¶行慕通達
則堯之日必曰得位而濟道安用讓為(用或/作能)夏之¶日必
曰長進而否退安用死為周之日必曰和光而同塵安¶
用餓為(和光而同塵方/作同塵而和光)若然者天下之人促促然而爭
循循¶然而佞渾渾然而偷其何懼而不為哉是則三師
生於今必<md:KR4c0044_SBCK_046-2a>¶謂偏而不通者矣其可不謂之大賢人者哉
<pb:KR4c0044_WYG_045-3a>
(方無則字必字謂偏作為/偏矣¶作也矣上或無者字)嗚呼今之人其慕通達之為
弊也且古聖人言通¶者蓋百行衆藝備於身而行之者
也(而上或/有通字)今恒人之言通¶者蓋百行衆藝闕於身而求
合者也是則古之言通者通於¶道義今之言通者通於
私曲其亦異矣(古之今之下/或並有人字)將欲齊¶之者其不猶矜糞
丸而擬質隋珠者乎(或無其字或無不/字或無之矜二字)且¶令今父兄教
其子弟者曰爾當通於行如仲尼雖愚亦知¶其不能也
(方無亦字也/或作邪非是)曰爾尚力一行如古之一賢雖中人¶亦希
<pb:KR4c0044_WYG_045-3b>
其能矣(賢上或/無一字)豈不由聖可慕而不可齊邪賢可及而¶
可齊也(也方作邪○今按恐上句無/邪字下句也字却當作邪)今之人行未能及
乎賢¶而欲齊乎聖者亦見其病矣夫古人之進修或㡬
乎聖人今¶之人行不出乎中人而恥乎力一行為獨行
且曰我通同如¶聖人(進修或作中人非是我/下或有周字同字疑衍)彼其欺心
邪吾不知矣彼其欺<md:KR4c0044_SBCK_046-2b>¶人而賊名邪吾不知矣余懼其説
之將深為通解¶
　　　擇言解
<pb:KR4c0044_WYG_045-4a>
　　　　(韓曰此篇雖曰擇言甚於水火然曰知理者/必擇於言則未甞欲人緘嘿茍容而已不然)
　　　　(則幕中之¶評臺中之/辦公豈遂忘言乎哉)¶
火洩於密而為用且大能不違於道可燔可炙可鎔可
甄以¶利乎生物及其放而不禁反為災乎(乎方作於方/無其字下二)
(語/同)水發於¶深而為用且遠能不違於道可浮可載可飲
可灌以濟乎生¶物及其導而不防反為患矣(乎方/作於)言起
於微而為用且慱能¶不違於道可化可令可告可訓以
推於生物及其縱而不慎¶反為禍矣火既我灾有水而
<pb:KR4c0044_WYG_045-4b>
可伏其熖能使不䧟于灰燼矣¶(䧟或作蹈/或作熖)水既我患有
土而可遏其流能使不仆於波濤矣¶(方無而/可字)言既我禍
即無以掩其辭能不罹於過者亦鮮矣(於過¶或作其失/過下方有失字)
所以知理者又焉得不擇其言歟其為慎而甚<md:KR4c0044_SBCK_046-3a>¶於水火
(言上方無其/字而字恐誤)¶
　　　鄠人對¶
　　　　(樊曰新史孝友傳云唐時陳藏器注本草拾/遺謂人肉治棄疾自是民間以父母疾多刲)
　　　　(股肉以進¶或給帛或旌門善乎韓愈之論得/父母疾烹藥餌以是為孝未聞毁肢體者也)
<pb:KR4c0044_WYG_045-5a>
鄠有以孝為旌門者乃本其自於鄠人曰彼自剔股以
奉母¶疾瘳大夫以聞其令尹令尹以聞其上上俾聚土
以旌其門¶使勿輸賦以為後勸(孝下為字疑衍又疑是/而字其門或無其字以)
(為或作欲為恐按尹謂/京兆尹¶令字  衍下同)鄠大夫常曰他邑有是人乎愈
曰母疾則止於烹粉¶藥石以為是未聞毁傷支體以為
養在教未聞有如此者(或無¶愈字或無止字母下十二/字  本作父母疾烹藥餌以是)
(為孝字今按是字或是事字按下文又有/未聞  此未聞字恐¶衍或是若夫字之類)茍不傷於義
則聖賢當先衆而為之也(聖賢方/作賢聖)是¶不幸因而致死則
<pb:KR4c0044_WYG_045-5b>
毁傷滅絶之罪有歸矣其為不孝得無甚¶乎(而下或有/此字  今)
(按此句上是/字疑是此字)茍有合孝之道又不當旌門蓋生<md:KR4c0044_SBCK_046-3b>¶人之所
宜為竭(竭當/作曷)足為異乎(茍或作若合下疑/有乎字或無足字)既以一家為
孝¶是辨一邑里皆無孝矣以一身為孝是辨其祖父皆
無孝矣¶然或䧟於危難能固其忠孝而不茍生之逆亂
以是而死者¶乃旌表門閭爵禄其子孫斯為為勸已矧
非是而希免輸者¶乎(生之方云劉仲枕謂之當作/於恐或然也表下或有其字)習不
以毁傷為罪滅絶為憂¶不&KR0398;於市而已黷於政況復旌
<pb:KR4c0044_WYG_045-6a>
其門(為憂或作/其憂非是)¶
　　　河南府同官記(方無/府字)¶
永貞元年愈自陽山移江陵法曹叅軍獲事河東公公
甞與¶其從事言建中初天子始紀年更元命官司舉貞
觀開元之¶烈(方無下公字烈或/作例或作列非是)羣臣惕慄奉職命材登
良不敢私違當¶時自齒朝之士而上以及下百執事官
闕一人將補必取其¶良(百下方/有吏字)然而河南同時於天下
稱多獨得將相五人(或無同時¶二字方無將字人今按/下文所記實為宰相者三  裴均)
<pb:KR4c0044_WYG_045-6b>
(未為真相故特著其官職戎馬之/盛則此處宜有將字方本誤<md:KR4c0044_SBCK_046-4a>¶也)故於府之叅軍則得
我公於河南主簿則得故相國范陽¶盧公(邁/)於氾水主
簿則得故相國今太子賔客滎陽鄭公(餘慶¶下相國上/方無故字  今)
(按故故相猶今言前宰相/非亡没之謂方本誤也)於陸渾主簿則得相國¶今吏
部侍郎天水趙公(宗儒相國今/或作今相國)於登封主簿則得故吏¶
部尚書東都留守呉郡顧公(少連故下方有相國字/今以下文考之非是)盧
公去¶河南為右補闕其後由尚書左丞至宰相鄭公去
氾水為監¶察御史佐山南軍其後由工部侍郎至宰相
<pb:KR4c0044_WYG_045-7a>
罷而又為趙公¶去陸渾為右拾遺其後由給事中為宰
相(中為或/作中至)顧公去登¶封為監察御史其後由京兆尹至
吏部尚書東都留守我公¶去府為長水尉其後由膳部
郎中為荆南節度行軍司馬遂¶為節度使自工部尚書
至吏部尚書三相國之勞在史冊顧¶吏部慎職小心于
時有聲(在上或/有布字)我公愿潔而沉密開亮而¶卓偉行茂于
宗事修于官嗣紹家烈不違其先作帥荆南厥<md:KR4c0044_SBCK_046-4b>¶聞休顯
武志既揚文教亦熙登槐贊元其慶且至(帥或作扜/亦方作既)¶故
<pb:KR4c0044_WYG_045-7b>
好語故事者以為五公之始迹也同其後進而偕大也
亦¶同其稱名臣也又同官職雖分而功德有巨細其有
忠勞於¶國家也同有若將同其後而先同其初也(或無/官職)
(字分作則屬之下文而無¶而字/忠上或無有字家下或無也字)有聞而問者於是焉書
既五年始立石刻¶其語河南府叅軍舍庭中(方無有字/語下方有)
(于/字)於時河東公為左僕¶射宰相出藩大邦開府漢南(時/或)
(作/是)鄭公以工部尚書留守東¶都趙公以吏部尚書鎮江
陵漢南地連七州戎士十萬其官¶宰相也留守之官居
<pb:KR4c0044_WYG_045-8a>
禁省中嵗時出旌旗序留司文武百官¶於宫城門外而
衙之(守下方/無之字)江陵故楚都也戎士五萬三公¶同時千里
相望可謂盛矣河東公名均姓裴氏¶
　　　記宜城驛¶
　　　　(方作宜城驛記下或/有愈代姪孫作五字)<md:KR4c0044_SBCK_046-5a>¶此驛置在古宜城内驛東北有井傳是昭王井有靈異
至今¶人莫汲(内下或有復出宜/城字方無昭字)驛前水傳是白起堰西
山下澗灌¶此城壞楚人多死流城東陂臭聞逺近因號
<pb:KR4c0044_WYG_045-8b>
其陂臭陂有蛟¶害人漁者避之(或脱堰字臭陂/上或有曰字)井東北
數十步有楚昭王廟¶有舊時髙木萬株多不得其名歴
代莫敢剪伐尤多古松大¶竹(或無昭字/名方作始)于太傅帥襄陽
遷宜城縣并改造南境數驛材¶木取足此林(或無/陽字)舊廟
屋極宏盛今惟草屋一區然問左側¶人尚云每嵗十月
民相率聚祭其前廟後小城蓋王居也(後或/¶作復)其内處偏
髙廣員八九十畝號殿城當是王朝内之所也¶(城或作/域朝或)
(作/廟)多甎可為書硯自小城内地今皆屬甄(音/真)氏甄氏¶於
<pb:KR4c0044_WYG_045-9a>
小城北立墅以居甄氏有節行其子逢以學行為助教
元¶和十四年二月二日題¶
　　　題李生壁(平/)<md:KR4c0044_SBCK_046-5b>¶余始得李生於河中今相遇於下邳自始及今十四年
矣(邳或¶作邽非是洪云下邳/貞觀中屬泗元和中屬徐)始相見吾與之皆未冠未
通人事追¶思多有可笑者與生皆然也今者相遇皆有
妻子昔時無度¶量之心寧復可有是生之為交何其近
古人也(近下方/有於字)是來¶也余黜於徐州將西居於洛陽泛
<pb:KR4c0044_WYG_045-9b>
舟於清泠池泊於文雅臺¶下西望商丘東望修竹園入
微子廟求鄒陽枚叔司馬相如¶之故文久立於廟陛間
悲那頌之不作於是者已久(丘或作州非是¶廟陛間或/作廟下陛間頌之方作之)
(頌衍今按廟字/疑  或作廟下)隴西李翺太原王涯¶上谷侯喜實同與
焉(涯或/作渥)貞元十六年五月十四日昌黎韓¶愈書¶
　
　
　别本韓文考異外集巻四¶
<md:KR4c0044_SBCK_047-1a>¶
<pb:KR4c0044_WYG_046-1a>
欽定四庫全書
　别本韓文考異外集巻五
　　　　　¶　　　　　　宋　王伯大　重編
　　　除崔羣户部侍郎制¶
勅地官之職邦教是先必選國華以從人望具官崔羣
體道¶履仁外和内敏(或作内/和外敏)清而容物善不近名從容
禮樂之間¶特達珪璋之表比參密命𢎞益既多及貳儀
曹升擢惟允邁¶兹令德藹然休聲(兹或/作此)選賢與能于今
<pb:KR4c0044_WYG_046-1b>
雖重擇才均賦自古¶尤難(雖方作惟重或/作盛均或作經)往慎乃司以
服嘉命可(下或有/云云字)¶
　　　祭董相公文(祭下或有/汴州字)¶
維貞元五年嵗次已夘二月乙亥朔某日節度行軍司
馬¶檢校右散騎常侍兼御史大夫知使事呉縣開國男
食邑三¶百户陸長源(呉縣開國或作呉郡/或無食邑三百户字)度支營田判
官檢校金部¶員外郎侍御史孟叔度觀察支使監察御
史裏行丘潁觀察¶推官守祕書省校書郎韓愈等謹以
<pb:KR4c0044_WYG_046-2a>
少牢之奠敬祭于故尚<md:KR4c0044_SBCK_047-1b>¶書右僕射平章事隴西公之靈
嗚呼天髙而明地厚而平五¶氣叙行萬彚順成交感旁
暢聖賢以生雨水于雲瀆水于坤¶蕃昌生物有假有因
(坤或作神昌/生或作生庶)天睠唐邦錫之元臣肫肫¶元臣其德孔碩
(肫肫或作/盹盹誤)不謟不笑不威不赫(不謟不笑或作不容不/謟¶或作不䧟不酷或無)
(不笑二字而連下文不威為句下文/其敵下别出不讐二字與上求字叶)不求其盈不¶致其
敵(盈方/作用)爰立作相訏謨實勒(立方/作初)出若無辭疇德之聞¶
(德或/作得)帝念東土公其來撫乃守洛都乃藩浚郊迺去厥
<pb:KR4c0044_WYG_046-2b>
疾乃¶施厥膏不知其勞鰥寡以饒維昔浚郊厥亂維舊
(昔或作若厥亂維舊¶或作/維亂舊政或作維亂政舊)有狡有狂其羣孔醜公其來
矣為民父母(為民¶或作/公為非是)父誨其義母仁其愚既變既從
孰云其初(孰云或作親去/或作¶親云非是)自爾徂逺混然一區公來自
中天子所倚公今不歸誰¶佐天子公既來止東人以完
(公既來止方作既來至止或/作公來至止今依行狀更定)公¶既殁矣人誰與安濁流
渾渾有闢其郛填道歡呼公來之初<md:KR4c0044_SBCK_047-2a>¶今公之歸公在喪
車旨酒既盈嘉肴在盛嗚呼我公庶享其¶誠尚饗
<pb:KR4c0044_WYG_046-3a>
　　　雷塘禱雨文(此篇乃栁子厚/文此不當録)¶
　　　祭石名文(或作祭石/濬川文)¶
維元和七年嵗次壬辰十月二十七日右補闕宋景國
子博¶士韓愈謹以清酌庶羞之奠敬祭于石三學士之
靈(或無/敬字)惟¶君學成于身名彰于人知道之可行見人之
不幸(見人或作知命或作/¶見命不上或無之字)不事顧讓以圖就功如何奄
忽永喪其躬(此四字或作以¶喪其良能下或有知微有/議四字或作不負長已誰知曰有義何害)
(文今按諸本皆無/  理疑不足據)曰景與¶愈與游為久(或無曰字景下/或無與字愈下)
<pb:KR4c0044_WYG_046-3b>
(有也字為/久作日久)自君之逝相遇輒哀¶傍無強親子孩妻姖(或/作)
(稚方云姖古文姬/字然義亦不近)敢忘分濟念力未¶任客葬秦原孤䰟
誰附奠以送訣悲何可窮尚饗¶
　　　祭房君文(房次卿/字蜀客)<md:KR4c0044_SBCK_047-2b>¶維某年月日愈謹遣舊吏皇甫悦以酒肉之饋展祭于
五官¶蜀客之柩前(方無維某字愈/作某或無日字)嗚呼君迺至于此吾
復何言(於此¶或/作於斯)若有鬼神吾未死無以妻子為念嗚呼
君其能聞吾此¶言否(君上或/有房字)尚饗
<pb:KR4c0044_WYG_046-4a>
　　　髙君仙硯銘(并序/)¶
儒生髙常與予下天壇中路獲硯石似馬蹄狀外稜孤
聳内¶發墨色幽奇天然疑神仙遺物寶而用之請予銘
底¶
仙馬有靈跡在于石稜而宛中有㸃墨迹文字之祥君
家其¶昌(方云應劭武紀注大苑舊有天馬種蹋石汗血/顔曰蹋石謂蹋石有迹言其蹄堅利宋新仲謂)
(銘語/本此)¶
　　　髙君畫讚
<pb:KR4c0044_WYG_046-4b>
　　　　(此篇方從蜀本録之今按/疑非公所作然姑存之)¶
君子温閑骨氣委和迹不拒物心不揚波澄源巻璞含
白瑳¶瑳遺紙一張德音不忘<md:KR4c0044_SBCK_047-3a>¶　　　潮州請置鄉校牒¶
孔子曰道之以政齊之以刑則民免而無恥不如以德
禮為¶先而輔以政刑也(齊上或有而字或/無則字或無禮字)夫欲用德禮
未有不由¶學校師弟子者此州學廢日久進士明經百
十年間不聞有¶業成貢於王庭試於有司者(百十年間/方作百十)
<pb:KR4c0044_WYG_046-5a>
(數年非是貢於/試於並無於字)人吏¶目不識鄉飲酒之禮耳未甞聞鹿
鳴之歌(孫曰唐制鄉舉試訖長吏以鄉飲酒¶禮㑹屬僚/設賔主陳俎豆備筦絃牲用少牢歌鹿鳴之詩)
(與耆艾叙/少長焉)忠孝之行不勸亦縣¶之恥也(方無目/與耳字)夫十室
之邑必有忠信今此州戸萬有餘豈¶無庶㡬者邪刺史
縣令不躬為之師里閭後生無所從學爾¶(或作耳又或/作矣非是)
趙德秀才沈雅專靜頗通經有文章能知先王¶之道論
説且排異端而宗孔氏可以為師矣(師下方/有友字)請攝海¶陽
縣尉為衙推官(或無/官字)專勾當州學以督生徒興愷悌之
<pb:KR4c0044_WYG_046-5b>
風¶刺史出已俸百千以為舉本收其贏餘以給學生㕑
饌(舉或/作學)<md:KR4c0044_SBCK_047-3b>¶　　　直諫表(方本無說見第/三巻今從之)¶
　　　論顧威狀(同/上)¶
　
　
　
　别本韓文考異外集巻五¶
<md:KR4c0044_SBCK_048-1a>¶
<pb:KR4c0044_WYG_047-1a>
欽定四庫全書
　别本韓文考異外集巻六
　　　　　¶　　　　　　宋　王伯大　重編
　　　順宗實録一(起藩邸盡貞元/二十一年二月)¶
　　　　(方本不載實録云諸本順宗實録皆以附外/集然李漢序謂又有注論語十巻傳學者順)
　　　　(宗實録五巻列於史¶書不在集中則知實録/固不必附也  今按李漢之説據當時而言)
　　　　(之似未為失然其為害已足使筆解亡逸¶無/復真本實録竄易不成全書是則皆李漢之)
　　　　(為也方氏不察而從其説既已誤矣況今去/公之時又益以逺¶比之當日事體又大不同)
<pb:KR4c0044_WYG_047-1b>
　　　　(故其片文隻字名為公之作而決可知其非/偽者皆當收拾使無失墜乃為真能好¶公之)
　　　　(文者固不當以一時茍簡之論為限斷而直/有所遺也故今於實録姑仍外集而詳加校)
　　　　(定庶㡬猶足以¶見/公筆削之大指云)史臣韓愈撰　(或無此/五字)¶
順宗至德大聖大安孝皇帝(德下史有/𢎞道二字)諱誦德宗長子
母曰¶昭德皇后王氏上元二年正月十二日生大厯十
四年封為¶宣王建中元年立為皇太子(史云大厯十四/年六月進封宣)
(王十二月乙夘/立為皇太子)¶慈孝寛大仁而善斷留心藝學亦微信
尚浮屠法禮重師傅¶引見輒先拜善𨽻書德宗之為詩
<pb:KR4c0044_WYG_047-2a>
并他文賜大臣者率皆令<md:KR4c0044_SBCK_048-1b>¶上書之德宗之幸奉天倉卒
間上常親執弓矢率軍後先導¶衛備常辛苦(倉或/作蒼)上之
為太子於父子間慈孝交洽無嫌每¶以天下為憂德宗
在位久稍不假宰相權而左右得因縁用¶事外則裴延
齡李齊運韋渠牟等以姦佞相次進用延齡尤¶狡險判
度支務刻剥聚斂以自為功天下皆怨怒上每進見¶候
顔色輒言其不可至陸䞇張滂李充等以毁譴朝臣&KR0719;
懼¶諫議大夫陽城等伏閣極論德宗怒甚將加城等罪
<pb:KR4c0044_WYG_047-2b>
内外無¶敢救者上獨開解之城等賴以免德宗卒不相
延齡渠牟上¶有力焉貞元二十一年癸已德宗崩　景
申上即位太極殿¶册曰維貞元二十一年嵗次乙酉正
月辛未朔二十三日癸¶巳皇帝若曰於戲天下之大實
惟重器祖宗之業允屬元良¶咨爾皇太子誦睿哲温恭
寛仁慈惠文武之道秉自生之孝¶友之誠發于天性自
膺上嗣毓德春闈恪慎于厥躬祗勤于<md:KR4c0044_SBCK_048-2a>¶大訓必能誕敷
至化安勸庶邦朕寢疾彌留弗興弗寤是用¶命爾繼統
<pb:KR4c0044_WYG_047-3a>
俾紹前烈宜陟元后永綏兆人其令中書侍郎平¶章事
髙郢奉冊即皇帝位爾惟奉若天道以康四海懋建皇¶
極以熙庶功無忝我髙祖大宗之休命上自二十年九
月得¶風疾因不能言使四面求醫藥天下皆聞知德宗
憂慼形于¶顔色數自臨視二十一年正月朔含元殿受
朝還至别殿諸¶王親屬進賀獨皇太子疾不能朝德宗
為之涕泣悲傷歎息¶因感疾恍惚日益甚二十餘日中
外不通兩宫安否朝臣咸¶憂懼莫知所為雖翰林内臣
<pb:KR4c0044_WYG_047-3b>
亦無知者(含元殿至日益甚四十一字中云德宗不¶豫/諸王親戚皆侍醫藥獨上卧病不能侍德宗)
(彌留思見太/子涕咽久之)二十三日上知内外¶憂疑紫衣麻鞋不俟
正冠出九仙門召見諸軍使京師稍安二¶十四日宣遺
詔上縗服見百寮二十六日即位上學書於王¶伾頗有
寵(伾下或有/復出伾字)王叔文以碁進俱待詔翰林數侍太子<md:KR4c0044_SBCK_048-2b>¶碁
叔文詭譎多計上在東宮甞與諸侍讀并叔文論政至
宮¶市事上曰寡人方欲極言之衆皆稱贊獨叔文無言
既退上¶獨留叔文謂曰向者君奚獨無言豈有意邪叔
<pb:KR4c0044_WYG_047-4a>
文曰叔文䝉¶幸太子有所見敢不以聞太子職當侍膳
問安不宜言外事¶陛下在位久如疑太子收人心何以
自解上大驚因泣曰非¶先生寡人無以知此遂大愛幸
與王伾兩人相依附俱出入¶東宮聞德宗大漸上疾不
能言伾即入以詔召叔文入坐翰¶林中使决事(詔下或/無召字)
(文下或無入字/使下或無決字)伾以叔文意入言於宦¶者李忠言稱詔
行下外初無知者以檢校司空平章事杜佑¶攝冢宰兼
山陵使中丞武元衡為副使宗正卿李紓為按行¶山陵
<pb:KR4c0044_WYG_047-4b>
地使刑部侍郎鄭雲逵為鹵簿使(或無兼字紓或/作杼逵或作達)又命¶
中書侍郎平章事髙郢撰哀册文禮部侍郎權德輿撰
諡册¶文太常卿許孟容撰議文　庚子百寮請聽政曰
自漢以來<md:KR4c0044_SBCK_048-3a>¶喪期之數以日易月而皆三日而聽政(以來/或作)
(已/來)我國家列聖¶亦克修奉罔或有違況大行皇帝酌於
故實重下遺詔今日¶至期而陛下□親政事羣臣不敢
安宜存大孝以寧萬國天¶下之幸不許是月昇泗州為
上州二月辛丑朔中書侍郎¶平章事臣郢門下侍郎平
<pb:KR4c0044_WYG_047-5a>
章事臣珣瑜檢校司空平章事臣¶佑奉疏曰大行皇帝
知陛下仁孝慮陛下悲哀不即人心聽¶政事故發遺詔
令一行漢氏之制今陛下安得守曽閔匹夫¶之小行忘
皇王繼親之大孝以虧臣子承順之義猶不許¶　壬寅
宰臣又上言曰陛下以聖德至孝繼受寶命宜奉先帝¶
約束以時聽斷不可以久從之　癸卯朝百寮于紫宸
門杜¶佑前跪進曰陛下居憂過禮羣臣懼焉願一覩聖
顔因再拜¶而起左右乃為皇帝舉帽百寮皆再拜佑復
<pb:KR4c0044_WYG_047-5b>
奏曰陛下至性¶殊常哀毁之甚臣等不勝惶灼伏望為
宗廟社稷割哀強食<md:KR4c0044_SBCK_048-3b>¶　景午罷翰林陰陽星卜醫相覆
碁諸待詔三十二人(三或/作四)¶初王叔文以碁待詔既用事
惡其與已儕類相亂罷之　已¶酉易定節度使張茂昭
可同中書門下平章事餘如故(或無使字/¶可史作兼)河北節度自
至德已來不常朝覲前年冬茂昭來朝未¶還故寵之
辛亥(史作/夘)詔吏部侍郎韋執誼守左丞同中書¶門下平
章事賜紫(侍郎史作郎中左/丞史作尚書右丞)初執誼為翰林學士知¶叔
<pb:KR4c0044_WYG_047-6a>
文幸於東宫傾心附之叔文亦欲自廣朋黨密與交好
至¶是遂特用為相　乙夘太常奏禮云喪三年不祭惟
祭天地¶社稷周禮圜鍾之均六變天神皆降林鍾之均
八變地示咸¶出不廢天地之祭不敢以卑廢尊也樂者
所以降神也不以¶樂則祭不成今遵遺詔行易月之制
請制内遇祭輟樂終制¶用樂從之又奏禮三年祭宗廟
今請竢袝廟畢復常從之¶　辛酉貶京兆尹李實為通
州長史詔曰實素以宗屬累更任<md:KR4c0044_SBCK_048-4a>¶使驟升班列遂極寵
<pb:KR4c0044_WYG_047-6b>
榮而政乖惠和務在苛厲(詔下或有詞一道字曰下¶或/有京尹字實上或有嗣道王)
(字/)比年旱歉先聖憂人特詔逋租悉皆蠲免¶而實敢肆
誣罔復令徵剥頗紊朝廷之法實惟聚斂之臣(歉或/¶作暵)自
國哀以來増毒彌甚無辜斃踣深所興嗟朕嗣守洪業¶
敷𢎞理道寧容蠧政以害齊人宜加貶黜用申邦憲尚
從優¶貸俾佐逺藩實謟事李齊運驟遷至京兆尹恃寵
強愎不顧¶文法(文或/作乃)是時春夏旱京畿乏食實一不以
介意方務聚斂¶徵求以給進奉毎奏對輒曰今年雖旱
<pb:KR4c0044_WYG_047-7a>
而穀甚好由是租税¶皆不免人窮至壞屋賣瓦木貸麥
苗以應官(或無/貸字)優人成輔¶端為謡嘲之實聞之奏輔端
誹謗朝政杖殺之實遇侍御史¶王播於道故事尹與御
史相遇尹下道避實不肯避導騎如¶故播詰讓導騎者
實怒遂奏播為三原令廷詬之(原或作/泉非是)陵¶轢公卿已下
隨喜怒誣奏遷黜朝廷畏忌之(陵或/作凌)常有詔免<md:KR4c0044_SBCK_048-4b>¶畿内逋
租實不行用詔書徵之如初勇於殺害人吏不聊生¶至
譴市里讙呼皆袖瓦礫遮道伺之實由閒道獲免　壬
<pb:KR4c0044_WYG_047-7b>
戌¶(洪云史/作寅誤)制殿中丞皇太子侍書翰林待詔王伾可守
左常侍¶依前翰林待詔(書或作讀依前翰林待詔史作/充翰林學士  今按前云上學)
(書於王伾後云以侍書得¶幸於/上則此當從史作侍書為是)蘇州司功王叔文可起
居舍人翰林學士¶又以司勲員外郎翰林學士知制誥
鄭絪為中書舍人學士¶如故又以給事中馮伉為兵部
侍郎以兵部員外郎史館修¶撰歸登為給事中修撰如
故登伉皆上在東宫時侍讀以師¶傳恩拜¶
　别本韓文考異外集巻六¶
<md:KR4c0044_SBCK_049-1a>¶
<pb:KR4c0044_WYG_048-1a>
欽定四庫全書
　别本韓文考異外集巻七
　　　　　¶　　　　　宋　王伯大　重編
　　　順宗實録二(起二月/盡三月)¶
二月甲子上御丹鳯門大赦天下自貞元二十一年二
月二¶十四日昧爽已前大辟已下罪無輕重常赦所不
原者咸赦¶原之諸色人中有材行兼茂明於理體者經
術精深可為師¶法者達於吏理可使從政者宜委常參
<pb:KR4c0044_WYG_048-1b>
官各舉所知其在外¶者長吏精加訪擇具名聞奏仍優
禮發遣舊事宫中有要市¶外物令官吏主之與人為市
隨給其直(外物下或/有間字)貞元末以¶宦者為使抑買人物稍
不如本估末年不復行文書置白望¶數百人於兩市并
要閙坊閲人所賣物但稱宫市即斂手付¶與真偽不復
可辨無敢問所從來其論價之髙下者率用百¶錢物買
人直數千錢物(其論疑當/作與論)仍索進奉門户并脚價錢¶將
物詣市至有空手而歸者名為宫市而實奪之常有農
<pb:KR4c0044_WYG_048-2a>
夫<md:KR4c0044_SBCK_049-1b>¶以驢負柴至城賣遇宦者稱宫市取之纔與絹數尺
又就索¶門户仍邀以驢送至内農夫涕泣以所得絹付
之不肯受曰¶須汝驢送柴至内農夫曰我有父母妻子
待此然後食今以¶柴與汝不取直而歸汝尚不肯我有
死而已遂歐宦者(待或作得¶有/死或作必死)街吏擒以聞詔黜此宦
者而賜農夫絹十匹然宫市¶亦不為之改易諫官御史
數奏疏諫不聽上初登位禁之至¶大赦又明禁又貞元
中買乳母皆令選寺觀婢以充之而給¶與其直例多不
<pb:KR4c0044_WYG_048-2b>
中選寺觀次當出者賣産業割與地買之貴¶有姿貌者
以徒其徒苦之至是亦禁焉(地上與字恐誤或賣產業/是本後改作¶割地而傳者)
(不去舊文又/誤増與字)貞元末五坊小兒張捕鳥雀於閭里皆為¶
暴横以取錢物至有張羅網於門不許人出入者或有
張井¶上者使不得汲水近之輙曰汝驚供奉鳥雀痛歐
之出錢物¶求謝乃去或相聚飲食於肆醉飽而去賣者
或不知就索其<md:KR4c0044_SBCK_049-2a>¶直多被歐罵或時留蛇一囊為質曰此
蛇所以致鳥雀而捕¶之者今留付汝幸善飼之勿令飢
<pb:KR4c0044_WYG_048-3a>
渴賣者愧謝求哀乃携而¶去上在春宫時洞知其弊常
欲奏禁之至即位遂推而行之¶人情大悦(春或/作東)乙丑停
鹽鐵使進獻舊鹽鐵錢物悉入正庫¶一助經費其後主
此務者稍以時市珍翫時新物充進獻以¶其恩澤其後
益甚嵗進錢物謂之羨餘而經入益少至貞元¶末逐月
有獻焉謂之月進至是乃罷(遂或作/逐非是)命右金吾將軍¶兼
中丞田景度持節告哀於吐蕃以庫部員外熊執易為
副¶兵部郎中兼中丞元季方告哀于新羅且册立新羅
<pb:KR4c0044_WYG_048-3b>
嗣王主¶客員外郎兼殿中監馬于為副　三月庚午朔
出後官三百¶人　辛未以翰林待詔王伾為翰林學士
　壬申以故相撫¶州别駕姜公輔為吉州刺史前户部
侍郎判度支汀州别駕¶蘇弁為忠州刺史追故相忠州
刺史陸贄郴州别駕鄭餘慶<md:KR4c0044_SBCK_049-2b>¶前京兆尹杭州刺史韓臯
前諫議大夫道州刺史陽城赴京¶師德宗自貞元十年
已後不復有赦令左降官雖有名德才¶望以微過忤㫖
譴遂者一去皆不復叙用至是人情大悦而¶陸䞇陽城
<pb:KR4c0044_WYG_048-4a>
皆未聞追詔而卒於遷所士君子惜之(聞下或/有於字)癸¶酉出
後宫并教坊女妓六百人聽其親戚迎于九仙門百姓¶
相聚讙呼大喜　景戌詔曰檢校司空平章事杜佑可
檢校¶司徒平章事充度支并鹽鐵使以浙西觀察李錡
為浙西節¶度檢校刑部尚書賜徐州軍額曰武寧制曰
朕新委元臣綜¶釐重務爰求貳職固在能臣起居舍人
王叔文精識瓌材寡¶徒少欲質直無隱沉深有謀其忠
也盡致君之大方其言也¶達為政之要道凡所詢訪皆
<pb:KR4c0044_WYG_048-4b>
合大猷宜繼前勞佇光新命可¶度支鹽鐵副使依前翰
林學士本官賜如故(賜如或/作餘如)初叔文¶既專内外之政與
其黨謀曰判度支則國賦在手可以厚給<md:KR4c0044_SBCK_049-3a>¶諸用事人取
兵士心以固其權驟使重職人心不服藉杜佑¶雅有㑹
計之名位重而務自全易可制故先令佑主其名而¶除
之為副以專之(藉或作籍或無藉字/除之疑當作除已)以户部尚書判度
支¶王紹為兵部尚書以吏部郎中李鄘為御史中丞武
元衡為¶左庶子初叔文黨數人貞元末已為御史在臺
<pb:KR4c0044_WYG_048-5a>
至元衡為中¶丞薄其人待之鹵莽皆有所憾而叔文又
以元衡在風憲欲¶使附已使其黨誘以權利元衡不為
之動叔文怒故有所授¶　庚寅制(下或有/曰字)門下侍郎守
吏部尚書平章事賈耽可檢¶校司空兼左僕射守門下
侍郎平章事鄭珣瑜可守吏部尚¶書守中書侍郎平章
事髙郢可守刑部尚書守尚書左丞平¶章事韋執誼可
守中書侍郎並依前平章事　癸已詔曰萬¶國之本屬
在元良主器之重歸于長子所以基社稷而固邦¶統古
<pb:KR4c0044_WYG_048-5b>
之制也廣陵王某孝友温恭慈仁忠恕博厚以容物寛<md:KR4c0044_SBCK_049-3b>¶明而愛人祗服訓詞言皆合雅講求典學禮必從師居
有令¶聞動無違德朕獲纘丕緒祗若大猷惟懷永圖用
建儲貳以¶承宗廟以奉粢盛爰舉舊章俾膺茂典宜册
為皇太子改名¶某仍令所司擇日備禮册命初廣陵王
名從水傍享至册為¶皇太子始改從今名　丁酉吏部
尚書平章事鄭珣瑜稱疾¶去位其日珣瑜方與諸相㑹
食於中書故事丞相方食百寮¶無敢謁見者叔文是日
<pb:KR4c0044_WYG_048-6a>
至中書欲與執誼計事令直省通執¶誼直省以舊事告
叔文叱直省直省懼入白執誼執誼逡巡¶慙赧竟起迎
叔文就其閣語良久宰相杜佑髙郢珣瑜皆停¶筯以待
(郢下或/有鄭字)有報者云叔文索飯韋相已與之同餐閣中¶矣
佑郢等心知其不可畏懼叔文執誼莫敢出言(或無不/字非是)
珣¶瑜獨歎曰吾豈可復居此位顧左右取馬徑歸遂不
起前是¶左僕射賈耽以疾歸第未起珣瑜又繼去二相
皆天下重望<md:KR4c0044_SBCK_049-4a>¶相次歸卧叔文執誼等益無所顧忌逺近
<pb:KR4c0044_WYG_048-6b>
大懼焉¶
　
　
　
　
　
　
　别本韓文考異外集巻七<md:KR4c0044_SBCK_049-4b>¶<md:KR4c0044_SBCK_050-1a>¶
<pb:KR4c0044_WYG_049-1a>
欽定四庫全書
　别本韓文考異外集巻八
　　　　　¶　　　　　　宋　王伯大　重編
　　　順宗實録三(起四月/盡五月)¶
夏四月乙已上御宣政殿册皇太子册曰建儲貳者必
歸于¶冢嗣固邦本者允屬於元良咨爾元子廣陵王某
幼挺岐嶷¶長標洵淑佩詩禮之明訓宣忠孝之𢎞規居
惟保和動必循¶道識達刑政器合温文愛敬奉於君親
<pb:KR4c0044_WYG_049-1b>
仁德聞于士庶神祗¶龜筮罔不協從是用命爾為皇太
子於戲惟我烈祖之有天¶下也功格上帝祚流無窮光
纘洪業逮予十葉䖍恭寅畏日¶慎一日付爾以承祧之
重勵爾以王鬯之勤以貞萬國之心¶以揚三善之德爾
其尊師重傅親賢逺佞非禮勿踐非義勿¶行對越天地
之耿光丕承祖宗之休烈可不慎歟時上即位¶已久而
臣下未有親奏對者内外盛言王伾王叔文專行斷¶決
日有異説又屬頻雨皆以為羣小用事之應至將册禮
<pb:KR4c0044_WYG_049-2a>
之<md:KR4c0044_SBCK_050-1b>¶夕雨乃止迨行事之時天氣清朗有慶雲見識者以
為天意¶所歸及覩皇太子儀表班行既退無不相賀至
有感泣者¶　戊申詔曰惟先王光有天下必正我邦本
以立人極建儲貳¶以承宗祧所以啟迪大猷安固洪業
斯前代之令典也皇太¶子某體仁秉哲恭敬温文德協
元良禮當上嗣朕奉若丕訓¶憲章前式惟承社稷之重
載考春秋之義授之匕鬯以奉粢¶盛爰以令辰俾膺茂
典今册禮云畢感慶交懷思與萬方同¶其惠澤自貞元
<pb:KR4c0044_WYG_049-2b>
二十一年二月二十四日已後至四月九日¶昧爽已前
天下應犯死罪者特降從流流已下遞減一等文¶武常
叅并州府縣官子為父後者賜勲兩轉古之所以教太¶
子以茂選師傅以翼輔之法於訓詞而行其典禮左右
前後¶罔非正人是以教諭而成德也給事中陸質中書
舍人崔樞¶積學懿文守經據古夙夜講習庶協于中並
充皇太子侍讀<md:KR4c0044_SBCK_050-2a>¶天下孝子順孫先旌表門閭者委所管
州縣各加存䘏　庚¶戌封皇太子長子寧等六人皆為
<pb:KR4c0044_WYG_049-3a>
王　癸酉(當作/丑)贈吐蕃弔¶祭使工部侍郎兼御史大夫
史館修撰張薦禮部尚書薦字¶孝舉代居深州之陸澤
祖文成博學工文詞性好詼諧七登¶文學科薦聰明強
記歴代史傳無不貫通為太師顏真卿所¶稱賞遂知名
大厯中江東觀察表薦之(江或/作浙)授左司禦率府¶兵曹參
軍兼史館修撰貞元初為太常博士四年迴紇求和¶親
使送咸安公主入迴紇以薦為判官改授殿中侍御史
累¶遷諫議大夫十一年册迴紇子薦以秘書少監持節
<pb:KR4c0044_WYG_049-3b>
為使還¶久之遷秘書監二十年吐蕃贊普死以薦為工
部侍郎兼御¶史大夫持節弔贈卒于赤嶺東迴紇辟吐
蕃傳歸其柩(辟字/恐誤)¶前後三使異國自始命至卒常兼史
職在史館二十年著宰¶輔傳畧五服圖記寓居録靈怪
集等　景寅罷閩中萬安監<md:KR4c0044_SBCK_050-2b>¶先是福建觀察栁冕久不
遷欲立事迹以求恩寵(立或/作以)乃奏¶云閩中南朝放牧之
地畜羊馬可使孳息請置監許之收境¶中畜産令吏牧
其中(收或/作牧)羊大者不過十斤馬之良者估不¶過數千不
<pb:KR4c0044_WYG_049-4a>
經時輒死又斂百姓苦之逺近以為笑至是觀察¶閻濟
美奏罷之　丁夘命焚容州所進毒藥可殺人者(可或/作所)¶
五月已已(史作戊辰/無五月字)以杭州刺史韓臯為尚書左丞(左/或)
(作/右)辛¶未(史作五/月已已)以右金吾大將軍范希朝為檢校右僕
射兼右神¶䇿京西諸城鎮行營兵馬節度使叔文欲專
兵柄藉希朝年¶老舊將故用為將帥使主其名而尋以
其黨韓泰為行軍司¶馬專其事(主或/作在)甲戌以度支郎中
韓泰守兵部郎中兼中丞¶充左右神策京西都栅行營
<pb:KR4c0044_WYG_049-4b>
兵馬節度行軍司馬賜紫　乙¶亥追改為檢校兵部郎
中職如故　甲申(史作/丁丑)以萬年令房¶啟為容州刺史兼
御史中丞初啟善於叔文之黨因相推致<md:KR4c0044_SBCK_050-3a>¶遂獲寵于叔
文求進用(或無/因字)叔文以為容管經畧使使行約¶至荆南
授之云脱不得荆南即與湖南故啟宿留於江陵久¶之
方行至湖南又久之而叔文與執誼爭權數有異同故
不¶果尋聞皇太子監國啟惶駭奔馳而往是日以郴州
員外司¶馬鄭餘慶為尚書左丞(是日史/作癸未)乙酉以尚書左
<pb:KR4c0044_WYG_049-5a>
丞韓臯為鄂¶岳觀察武昌軍節度使(以尚下十八字史/作以右丞韓臯為)
(鄂岳沔蘄團練觀察/使仍日係甲辰¶下)初臯自以為前輩舊人累更重任
頗以簡倨自髙嫉叔文　¶黨謂人曰吾不能事新貴人
臯從弟&KR0747;幸於叔文以告叔文¶故出之　辛邜以王叔
文為户部侍郎職如故賜紫初叔文¶欲依前帶翰林學
士宦者俱文珍等惡其專權削去翰林之¶職叔文見制
書大驚謂人曰叔文日時至此商量公事若不¶得此院
職事即無因而至矣王伾曰諾即疏請不從再疏乃¶許
<pb:KR4c0044_WYG_049-5b>
三五日一入翰林去學士名又與歸登同日賜紫内出
衫<md:KR4c0044_SBCK_050-3b>¶笏賜登而叔文不霑文珍等所惡獨不得賜(今按而/叔文下)
(數句重復不可¶讀疑因後來修改已増新字而不去舊/文如買乳母之例也蓋上文已有俱文珍等惡其專權)
(之句則此不當更有文¶珍等所惡五字有不霑字則不/當更有獨不得賜四字若并有此九字則上不當有不)
(霑字且此文珍等字上亦合更有¶脱字謬誤甚明今/當削去文珍等以下九字則語意明白無復可疑矣)由
此始懼以衢州别駕¶令狐峘為秘書少監峘國子祭酒
德棻𤣥孫進士登第司徒¶楊綰未達時遇之以為賢為
禮部修史引峘入史館自華原¶尉拜拾遺累遷起居舍
<pb:KR4c0044_WYG_049-6a>
人大厯八年劉晏為吏部尚書奏峘¶為刑部員外判南
曹累遷至禮部侍郎峘之判南曹晏為尚¶書楊炎為侍
郎峘得晏之舉分闕必擇其善者與晏而以惡¶者與炎
炎固已不平至峘為禮部而炎為相有杜封者故相¶鴻
漸之子求補𢎞文生炎甞出杜門下託峘以封峘謂使¶
者曰相公欲封成其名乞署封名下一字峘因得以記
焉炎¶不意峘賣之署名屬峘峘明日疏言宰相炎迫臣
以威臣從<md:KR4c0044_SBCK_050-4a>¶之則負陛下不從即炎當害臣(即或/作則)德宗以
<pb:KR4c0044_WYG_049-6b>
問炎炎具道所¶以德宗怒曰此姦人不可奈欲杖而流
之炎救解乃黜為衡¶州别駕貞元初李泌為相以左庶
子史館修撰徵至則與同¶職孔述睿爭競細碎數侵述
睿述睿長告以讓不欲爭(告或作者¶也長/告謂長假)泌卒竇參為
相惡其為人貶吉州别駕改吉州刺¶史齊映除江西觀
察過吉州峘自以前輩懷怏怏不以刺史¶禮見入謁從
容步進不袜首屬戎器(或無袜字或/又作抹非是)映以為恨¶去至府
奏峘舉前刺史過失鞫不得真無政事不宜臨郡貶¶衢
<pb:KR4c0044_WYG_049-7a>
州别駕上即位以秘書少監徵未至卒峘在史館修𤣥
宗¶實録一百巻撰代宗實録三十巻雖頗勤苦然多遺
漏不稱¶良史初德宗將厚奉元陵事峘時為中書舍人
兼史職奏疏¶諫請薄其葬有答詔優奬元和三年以修
實録功追贈工部¶尚書是月以襄州為襄府(按元和郡/國志作襄)
(陽大都督府襄/下當有陽字)徙臨漢<md:KR4c0044_SBCK_050-4b>¶縣於古城曰鄧城縣¶
　
　
<pb:KR4c0044_WYG_049-7b>
　
　
　
　
　
　
　
　别本韓文考異外集巻八¶
<md:KR4c0044_SBCK_051-1a>¶
<pb:KR4c0044_WYG_050-1a>
欽定四庫全書
　别本韓文考異外集巻九
　　　　　¶　　　　　　宋　王伯大　重編
　　　順宗實録四(起六月/盡七月)¶
六月乙亥(乙或/作已)貶宣州巡官羊士諤為汀州寧化縣尉
士諤¶性傾躁時以公事至京遇叔文用事朋黨相煽頗
不能平公¶言其非叔文聞之怒欲下詔斬之執誼不可
則令杖殺之執¶誼又以為不可遂貶焉由是叔文始大
<pb:KR4c0044_WYG_050-1b>
惡執誼往來二人門¶下者皆懼先時劉闢以劍南節度
副使將韋臯之意于叔文¶求都領劍南三川謂叔文曰
太尉使某致微誠於公若與其¶三川當以死相助若不
用某亦當有以相酬(使某或作使闢與/其疑當作與¶某)叔文怒亦將斬
之而執誼固執不可闢尚遊京師未去至¶聞士諤遂逃
歸(尚下或有以字貶或作貶/  今按士上當或有貶字)左散騎常侍致仕¶張萬福
卒萬福魏州元城人也自曽祖至父皆明經官止縣¶令
州佐萬福以祖父業儒皆不達不喜書學騎射年十七
<pb:KR4c0044_WYG_050-2a>
八<md:KR4c0044_SBCK_051-1b>¶從軍遼東有功為將而還累遷至壽州刺史州送租
賦詣京¶師至潁川界為盜所奪福使輕兵馳入潁川界
討之(入潁川或/¶作入潁州)賊不意萬福至忙迫不得戰萬福悉聚
而誅之盡得其¶所亡物并得前後所掠人妻子財物牛
馬萬計悉還其家為¶淮南節度崔圓所忌失刺史改鴻
臚卿以節度副使將兵千¶人鎮壽州萬福不以為恨許
杲以平盧行軍司馬將卒三千¶人駐濠州不去有窺淮
南意圓令萬福攝濠州刺史杲聞即¶提卒去止當塗陳
<pb:KR4c0044_WYG_050-2b>
莊賊䧟舒州圓又以萬福為舒州刺史督¶淮南岸盜賊
連破其黨大厯三年召赴京師代宗謂曰聞卿¶名久欲
一識卿且將累卿以許杲萬福拜謝因前曰陛下以¶許
杲召臣如河北賊諸將叛以屬何人代宗笑曰且欲議
許¶杲事方當大用卿即以為和州刺史行營防禦使督
淮南岸¶盜賊至州杲懼移軍上元杲至楚州大掠節度
使韋元甫命<md:KR4c0044_SBCK_051-2a>¶萬福討之未至淮陰杲為其將康自勤所
逐(勤或作/勸下同)自勤擁¶兵繼掠循淮而東(擁或/作權)萬福倍道追
<pb:KR4c0044_WYG_050-3a>
而殺之免者十二三盡¶得其所虜掠金銀婦女等皆獲
致其家(女或/作人)代宗詔以本州¶兵千五百人防秋京西遂
帶和州刺史鎮咸陽固留宿衛(固或/¶作因)李正已反將斷江
淮路令兵守埇橋渦口江淮進奉船千¶餘隻泊渦口不
敢進德宗以萬福為濠州刺史萬福馳至渦¶口立馬岸
上發進奉船淄青將士停岸睥睨不敢動諸道繼¶進改
泗州刺史為杜亞所忌徵拜左金吾衛將軍召見德宗¶
驚曰杜亞言卿昏耄卿乃如是徤耶圖形凌烟閣數賜
<pb:KR4c0044_WYG_050-3b>
酒饌¶衣服并勅度支籍口畜給其費至賀陽城等于延
英門外天¶下益重其名二十一年以左散騎常侍致仕
元和元年卒年¶九十萬福自始從軍至卒禄食七十年
未甞病一日典九郡¶皆有惠愛　癸丑韋臯上表請皇
太子監國又上皇太子牋<md:KR4c0044_SBCK_051-2b>¶尋而裴垍嚴綬表繼至悉與
臯同贈故忠州别駕陸䞇兵部¶尚書故道州刺史陽城
左常侍䞇字敬輿呉郡人也年十八¶進士及第又以博
學宏詞授鄭縣尉書判拔萃授渭南尉遷¶監察御史未
<pb:KR4c0044_WYG_050-4a>
㡬選為翰林學士遷祠部員外郎德宗幸奉天¶䞇隨行
在天下搔擾逺近徵發書詔一日數十下皆出於䞇¶(一/日)
(或作曰/百非是)䞇操筆持紙成於須㬰不復起草同職皆拱手
嗟¶嘆不能有所助常啟德宗言方今書詔宜痛自引過
罪已以¶感人心昔成湯以罪已致興後代推以為聖人
楚王失國亡¶走一言善而復其國至今稱為賢者陛下
誠能不恡改過以¶言謝天下臣雖愚陋為詔詞無所忌
諱庶能令天下叛逆者¶迴心喻旨德宗從之故行在制
<pb:KR4c0044_WYG_050-4b>
詔始下聞者雖武人悍卒無¶不揮涕感激議者咸以為
德宗尅平冦難旋復天位不惟神¶武成功爪牙宣力蓋
以文德廣被腹心有助焉累遷考功郎<md:KR4c0044_SBCK_051-3a>¶中諫議大夫中
書舍人兼翰林學士丁母憂免喪權知兵部¶侍郎復入
翰林中外屬意旦夕竢其為相竇參深忌之䞇亦¶短參
之所為且言其黷貨於是與參不能平尋真拜兵部侍¶
郎知禮部貢舉於進士中得人為多八年春遷中書侍
郎平¶章事始令吏部毎年集選人舊事吏部每年集人
<pb:KR4c0044_WYG_050-5a>
其後遂三¶年一置選選人猥至文書多不了尋勘真偽
紛雜吏因得大¶為姦巧選士一蹉跌或至十年不得官
而官之闕者或累嵗¶無人䞇令吏部分内外官員為三
分計闕集人以為常其弊¶十去七八天下稱之初竇參
出李㢲為常州刺史目迫其行¶㢲常銜之至參貶為郴
州别駕㢲適遷湖南觀察德宗常與¶參言故相姜公輔
罪參漏其語參敗公輔因上疏自陳其事¶非臣之過德
宗詰之知參洩其語怒未有所發㑹㢲奏汴州¶節度劉
<pb:KR4c0044_WYG_050-5b>
士寧遺參金帛若干士寧得汴州參處其議士寧常<md:KR4c0044_SBCK_051-3b>¶德
之故致厚貺德宗以參得罪而以武將交結發怒竟致
參¶於死而議者多言參死由䞇焉(以武當/作與武)裴延齡判度
支天下¶皆嫉怨而獨幸於天子朝廷無敢言其短者䞇
獨身當之日¶陳其不可用延齡固欲去䞇而代之又知
䞇之不與已多阻¶其奏請也謗毁百端翰林學士呉通
𤣥故與䞇同職姦巧佻¶薄䞇與不相能知䞇與延齡相
持有間因盛言䞇短宰相趙¶璟本䞇所引同對嫉䞇之
<pb:KR4c0044_WYG_050-6a>
權密以䞇所戢彈延齡事告延齡¶(戢通鑑作&KR1018;或作/談戢彈或作彈戢)延
齡益得以為計由是天子益信延齡而¶不直贄竟罷䞇
相以為太子賔客而黜張滂李&KR0182;等權(按史滂充¶皆以/論裴延齡得罪)
(此但著黜滂充等而上文不言/其所以得罪之由盖脱漏也)言事者皆言其屈¶(皆或/作多)
䞇因畏懼至為賔客拒門不納交親士友春旱德宗數¶
獵苑中延齡疏言䞇等失權怨望言於衆曰天下旱百
姓且¶流亡度支愛惜不肯給諸軍軍中人無所食其事
奈何以摇<md:KR4c0044_SBCK_051-4a>¶動羣心其意非止欲中傷臣而已後數日又
<pb:KR4c0044_WYG_050-6b>
獵苑中㑹神策¶軍人跪馬前云度支不給馬草德宗意
延齡前言即迴馬而¶歸由是貶䞇為忠州别駕滂充皆
斥逐德宗怒未解䞇不可¶測賴陽城等救乃止䞇之為
相常以少年入翰林得幸於天¶子長養成就之不敢自
愛事之不可者皆爭之德宗在位久¶益自攬持機柄親
治細事失君人大體宰相益不得行其事¶職而議者乃
云由䞇而然䞇居忠州十餘年常閉門不出入¶人無識
面者避謗不著書習醫方集古今名方為陸氏集驗¶方
<pb:KR4c0044_WYG_050-7a>
五十巻卒於忠州年五十二上初即位與鄭餘慶陽城
同¶徵詔始下而城贊皆卒城字亢宗北平人伐為官族
好學¶貧不能得書乃求入集賢為書寫吏竊官書讀之
晝夜不出¶經六年遂無所不通乃去滄州中條山下(州/或)
(作洲/非是)逺近慕其¶德行來學者相繼於道閭里有爭者不
詣官府詣城以決之<md:KR4c0044_SBCK_051-4b>¶李泌為相舉為諫議大夫拜官不
辭未至京師人皆想望風采云城山人能自苦刻不樂
名利必諫諍死職下咸畏憚之(想或作/相非是)既至諸諫官紛
<pb:KR4c0044_WYG_050-7b>
紛言事細碎無不聞達天子益厭苦之(子或作/下非是)而城方
與其二弟牟容連夜痛飲人莫能窺其意(牟或作并容/或作密二字)
(或作/并客)有懷刺譏之者將造城而問者(今按此二句亦衍/一句疑亦以修改)
(重復而誤也今當削/去譏之者將四字)城揣知其意輒彊與酒(輒上或有/彊與坐字)
容或時先醉仆席上或時先醉卧容懷中不能聽容語
約其二弟云吾所得月俸汝可度吾家有㡬口月食米
當㡬何買薪菜鹽米凡用㡬錢先具之其餘悉以送酒
媪無留也未甞有所貯積雖其所服用切急不可闕者
<pb:KR4c0044_WYG_050-8a>
客稱其物可愛城輒喜舉而授之陳萇者候其始請月
俸常往稱其錢帛之美月有獲焉至裴延齡讒毁陸䞇
等坐貶黜德宗怒不解在朝無救者城聞而起曰吾諫
官也不可令天子殺無罪之人而信用姦臣即率拾遺
王仲舒數人守延英門上疏論延齡姦¶佞䞇等無罪狀
德宗大怒召宰相入語將加城等罪良久乃¶解令宰相
諭遣之於是金吾將軍張萬福聞諫官伏閣諫趨¶往至
延英門大言賀曰朝廷有直臣天下必太平矣(直臣或/作直言)
<pb:KR4c0044_WYG_050-8b>
遂徧拜城與仲舒等曰諸諫議能如此言事天下安得
不太¶平也(或無/也字)已而連呼太平萬嵗太平萬嵗萬福武
人時年八¶十餘自此名重天下時朝夕相延齡城曰脱
以延齡為相當¶取白麻壞之慟哭於庭竟坐延齡事改
國子司業至引諸生¶告之曰凡學者所以學為忠與孝
也諸生寧有久不省其親¶乎明日謁城歸養者二十餘
人有薛約者甞學於城狂躁以¶言事得罪將徙連州客
寄有根蔕吏縱求得城家(縱宜當/作蹤)坐¶吏於門與約飲決
<pb:KR4c0044_WYG_050-9a>
别涕泣送之郊外德宗聞之以城為黨罪¶人出為道州
刺史太學王魯卿李儻等二百七十人詣闕乞<md:KR4c0044_SBCK_051-5a>¶留住數
日吏遮止之疏不得上在州以家人禮待吏人宜罰¶者
罰之宜賞者賞之一不以簿書介意賦税不登(賦税或/作税賦)
觀¶察使數誚讓上考功第城自署第曰撫字心勞徵科
政拙考¶下下觀察使甞使判官督其賦至州怪城不出
迎以問州吏¶吏曰刺史聞判官來以為已有罪自囚於
獄不敢出判官大¶驚馳入謁城於獄曰使君何罪某奉
<pb:KR4c0044_WYG_050-9b>
命來候安否耳留一兩¶日未去城固不復歸館門外有
故門扇横地城晝夜坐卧其¶上判官不自安辭去其後
又遣他判官崔某往按之崔承命¶不辭載妻子一行中
道而逃(按或作/或非是)城孝友不忍與其弟異¶處皆不娶給侍
終身有寡妹依城以居有生年四十餘癡不¶能如人常
與弟負之以遊(生或作甥/或作男)初城之妹夫亡在他處¶家貧
不能塟城親與其弟畀尸以歸葬於其居之側往返千¶
餘里卒時年六十餘　戊午以户部侍郎潘孟陽為度
<pb:KR4c0044_WYG_050-10a>
支鹽<md:KR4c0044_SBCK_051-5b>¶鐵轉運副使其日王伾詐稱疾自免自叔文歸第
伾日詣中¶人并杜佑請起叔文為相且摠北軍既不得
請以威逺軍使¶平章事又不得其黨皆憂悸不自保伾
至其日坐翰林中疏¶三上不報知事不濟行且卧至有
忽叫曰伾中風矣明日遂¶輿歸不出戊子以禮部侍郎
權德輿為户部侍郎以倉部¶郎中判度支陳諫為河中
少尹王伾叔文之黨於是始去　乙¶未詔軍國政事宜
權令皇太子某勾當百辟羣后中外庶僚¶悉心輔翼以
<pb:KR4c0044_WYG_050-10b>
底于理宣布朕意咸使知聞上自初即位則疾¶患不能
言至四月益甚時扶坐殿羣臣望拜而已未甞有進¶見
者天下事皆專斷於叔文而李忠言王伾為之内主執
誼¶行之於外朋黨諠譁榮辱進退生於造次惟其所欲
不拘程¶度既知内外厭毒慮見摧敗即謀兵權欲以自
固而人情益¶疑懼不測其所為朝夕伺候㑹其與執誼
交惡心腹内離外<md:KR4c0044_SBCK_051-6a>¶有韋臯裴垍嚴綬等牋表(垍或/作均)而中
官劉光奇俱文珍薛盈¶珍尚解玉等皆先朝任使舊人
<pb:KR4c0044_WYG_050-11a>
同心怨猜屢以啟上上固已¶厭倦萬機惡叔文等至是
遂召翰林學士鄭絪衛次公王涯¶等入至德殿撰制詔
而發命焉(詔或/作誥)又下制以太常卿杜黄¶裳為門下侍郎
左金吾衛大將軍袁滋為中書侍郎並平章¶事又下制
吏部尚書平章事鄭珣瑜刑部尚書平章事髙郢¶並守
本官罷相皇太子見百僚於東朝百寮拜賀皇太子涕¶
泣不答拜　丙申詔宰臣告天地社稷皇太子見四方
使於¶麟德殿西亭
<pb:KR4c0044_WYG_050-11b>
　
　
　
　
　
　
　
　别本韓文考異外集巻九¶
<md:KR4c0044_SBCK_052-1a>¶
<pb:KR4c0044_WYG_051-1a>
欽定四庫全書
　别本韓文考異外集巻十
　　　　　¶　　　　　　宋　王伯大　重編
　　　順宗實録五(起八月盡/至山陵)¶
八月庚子詔曰惟皇天祐命烈祖誕受方國九聖儲祉
萬方¶咸休肆予一人獲纘丕業嚴恭守位不遑暇逸(或/作)
(給今/從史)而天¶祐匪降(匪史/作不)疾恙無瘳(無或作弗/今從史)將何以奉
宗廟之靈展郊¶禋之禮疇咨庶尹對越上𤣥内愧于朕
<pb:KR4c0044_WYG_051-1b>
心上畏于天命夙夜¶祗慄惟懷永圖(惟懷史/作深惟)一日萬幾
不可以久曠天工人代不¶可以久違皇太子某睿哲温
文寛和慈惠(慈史/作仁)孝友之德愛¶敬之誠通于神明格于
上下(愛敬或作敬愛或/作仁愛今從史)是用推皇王¶至公之道遵父子
傳歸之制付之重器以撫兆人必能宣祖¶宗之重光荷
天地之休命奉若成憲永綏四方宜令皇太子¶即皇帝
位朕稱太上皇居興慶宮制&KR0239;稱誥所司擇日行册¶禮
永貞元年八月辛丑太上皇居興慶宫誥曰有天下者
<pb:KR4c0044_WYG_051-2a>
傳<md:KR4c0044_SBCK_052-1b>¶歸于子前王之制也欽若大典斯為至公式揚耿光
用體文¶德朕獲奉宗廟臨御萬方降疾不瘳庶政多闕
乃命元子代¶予守邦爰以令辰光膺册禮宜以今月九
日册皇帝於宣政¶殿仍命檢校司徒杜佑充册使門下
侍郎杜黄裳充副使(仍命¶下二十/一字史無)國有大命恩俾惟新
宜因紀元之慶用覃在宥之¶澤宜改貞元二十一年為
永貞元年自貞元二十一年八月¶五日昧爽已前天下
應犯死罪特降從流流已下遞減一等¶　又下誥曰人
<pb:KR4c0044_WYG_051-2b>
倫之本王化之先爰舉令圖允資内輔式表后¶妃之德
俾刑窈窕之風兹禮經之大典也良娣王氏家承茂¶族
德冠中宫雅修彤管之規克佩姆師之訓自服勤蘋藻
祗¶奉宗祧令範益彰母儀斯著宜正長秋之位以明繼
體之尊¶良媛董氏備位後庭素稱淑慎進升號位禮亦
宜之(號位或/作位號)¶良娣可册為太上皇后良媛宜册為太上
皇德妃仍令所司<md:KR4c0044_SBCK_052-2a>¶備禮擇日册命宣示中外咸使知聞
　壬寅制王伾開州司¶馬王叔文渝州司户並員外置
<pb:KR4c0044_WYG_051-3a>
馳驛發遣　叔文越州人以¶碁入東宫頗自言讀書知
理道乗聞常言人間疾苦上將大¶論宫市事叔文説中
上意遂有寵因為上言某可為將某可¶為相幸異日用
之密結韋執誼并有當時名欲僥倖而速進¶者陸質吕
温李景儉韓&KR0747;韓泰陳諫劉禹錫栁宗元等十數¶人定
為死交而凌準程异等又固其黨而進交遊蹤跡詭祕¶
莫有知其端者貞元十九年補闕張正買疏諫他事得
召見¶正買與王仲舒劉伯芻裴茝常仲孺吕洞相善數
<pb:KR4c0044_WYG_051-3b>
遊止(按史王仲¶舒下更有韋成季三字今詳下文/有成季字則此處當有此三字亦脱漏也)正買
得召見諸往來¶者皆往賀之有與之不善者告叔文執
誼云正買疏似論君¶朋黨事宜少誡執誼叔文信之執
誼甞為翰林學士父死罷¶官此時雖為散郎以恩時時
召入問外事執誼因言成季等<md:KR4c0044_SBCK_052-2b>¶朋讌聚遊無度皆譴斥
之人莫知其由叔文既得志與王伾¶李忠言等專斷外
事遂首用韋執誼為相其常所交結相次¶拔擢至一日
除數人日夜羣聚(常或作甞一日/上或無至字)伾以侍書幸寢¶陋呉
<pb:KR4c0044_WYG_051-4a>
語上所䙝狎而叔文頗任事自許微知文義好言事上¶
以故稍敬之不得如伾出入無阻叔文入至翰林而伾
入至¶柿林院見李忠言牛昭容等故各有所主伾主往
來傳授劉¶禹錫陳諫韓&KR0747;韓泰柳宗元房啟凌準等主
謀議唱和採聽¶外事上疾久不瘳内外皆欲上早定太
子位叔文黙不發議¶已立太子天下喜而叔文獨有憂
色(喜上或/有皆字)常吟杜甫題諸¶葛亮廟詩末句云出師未用
身先死長使英雄淚滿襟(按杜甫/用¶作捷)因歔欷流涕聞者咸
<pb:KR4c0044_WYG_051-4b>
竊笑之雖判兩使事未甞以簿書為¶意日引其黨屏人
切切細語謀奪宦者兵以制四海之命既¶令范希朝韓
泰總統京西諸城鎮行營兵馬中人尚未悟㑹<md:KR4c0044_SBCK_052-3a>¶邊上諸
將各以狀辭中尉且言方屬希朝中人始悟兵柄為¶叔
文所奪乃大怒曰從其謀吾屬必死其手密令其使歸
告¶諸將曰無以兵屬人希朝至奉天諸將無至者韓泰
白叔文¶計無所出唯曰奈何奈何無㡬而母死執誼益
不用其語叔¶文怒與其黨日夜謀起復起復必先斬執
<pb:KR4c0044_WYG_051-5a>
誼而盡誅不附已¶者聞者皆恟懼皇太子既監國遂逐
之明年乃殺之伾杭州¶人病死遷所其黨皆斥逐叔文
最所賢重者李景儉而最所¶謂奇才者吕温叔文用事
時景儉持母喪在東都而吕温使¶吐蕃半嵗至叔文敗
方歸故二人皆不得用叔文敗後數月¶乃貶執誼為崖
州司馬後二年病死海上執誼杜黄裳子壻¶與黄裳同
在相位故最在後貶初執誼進士對策髙等驟遷¶拾遺
年二十餘入翰林巧慧便辟媚幸於德宗而性貪婪詭
<pb:KR4c0044_WYG_051-5b>
賊其從祖兄夏卿為吏部侍郎執誼為翰林學士受財
為<md:KR4c0044_SBCK_052-3b>¶人<md:KR4c0044_SBCK_052-4a>¶求科第夏卿不應乃探出懷中金以内夏卿袖夏
卿驚曰吾¶與卿賴先人德致名位幸各已達豈可如此
自毁壞(已或/作以)擺¶袖引身而去執誼大慙恨既而為叔文
所引用初不敢負叔¶文迫公議時時有異同輒令人謝
叔文云非敢負約為異同¶蓋欲曲成兄弟爾(約或作終/非是弟疑)
(當作/事)叔文不之信遂成仇怨然¶叔文敗執誼亦自失形
勢知禍且至雖尚為相當(當字疑/是常字)不自得長¶奄奄無氣
<pb:KR4c0044_WYG_051-6a>
聞人行聲輒惶悸失色以致敗死時纔四十餘執¶誼自
卑甞諱不言嶺南州縣名為郎官時甞與同舍郎詣職¶
方觀圖毎至嶺南圖執誼皆命去之閉目不視至拜相
還所¶坐堂北壁有圖不就省七八日試就觀之乃崖州
圖也以為¶不祥甚惡之憚不能出口至貶果得崖州焉¶
永貞二年正月景戌朔(戌史作/寅下同)太上皇於興慶宫受朝
賀皇¶帝率百僚奉上尊號曰應乾聖壽太上皇册文曰
維永貞二<md:KR4c0044_SBCK_052-4b>¶年(二或作/元非是)嵗次景戌正月景戌朔皇帝臣某
<pb:KR4c0044_WYG_051-6b>
稽首再拜奉册¶言臣聞上聖𤣥邈獨超乎希夷彊名之
極猶存乎罔象(疆或作/引¶非是)豈足以表無為之德光不宰之
功然稱謂所施簡册攸著¶涵泳道德感於精誠仰奉法
徽有以自竭伏惟太上皇帝陛¶下道繼𤣥元業纘皇極
膺千載之休厯承九聖之耿光昭宣¶化源發揚大號政
有敦本示儉慶裕格天(政有二/字疑衍)恩翔春風¶仁育羣品而
功成不處褰裳去之付神器於沖人想汾陽以髙蹈體
堯之德與神同符其動也天其靜也地巍巍事表無¶¶得
<pb:KR4c0044_WYG_051-7a>
而言顧兹寡昧屬膺大寶懼忝傳歸之業莫申繼述之
志¶夙夜兢畏惟懷永圖今天下幸安皆睿訓所被而未
極徽號¶孰報君親是以台臣庶官文武之列抗疏於内
方伯藩守億¶兆之衆同詞於外請因壽厯以播鴻名臣
不勝大願謹上尊¶號曰應乾聖壽太上皇當三朝獻壽之
辰應五紀啟元之始<md:KR4c0044_SBCK_052-5a>¶光膺徽稱允協神休斯天下之慶也¶
元和元年正月甲申太上皇崩于興慶宫咸寧殿年四
十六¶遺誥曰朕聞死生者物之大歸修短者人之常分
<pb:KR4c0044_WYG_051-7b>
(聞或/作觀)古先¶哲王明於至道莫不知其終以存義順其變
以節哀故存者¶不至於傷生逝者不至於甚痛謂之達
理以貫通喪朕自弱¶齡即敦清靜逮乎近嵗又嬰沈痼
甞亦親政益倦于勤以皇¶帝天資仁孝日躋聖敬爰釋
重負委之康濟而能内睦于九¶族外勤于萬幾問寢益
嚴侍膳無曠推此至德以安庶邦朕¶之知子無愧天下
今厥疾大漸不寤不興付託得人顧復何¶恨四海兆庶
亦奚所哀但聖人大孝在乎善繼樞務之重軍¶國之殷
<pb:KR4c0044_WYG_051-8a>
纘而承之不可蹔闕以日易月抑惟舊章皇帝宜三¶日
而聽政十三日小祥二十五日大祥(五或作/三非是)二十七日
釋¶服方鎮岳牧不用離任赴哀天下吏人誥至後出臨
三日皆<md:KR4c0044_SBCK_052-5b>¶釋服無禁婚嫁祠祀飲酒食肉宫中當臨者朝
晡各十五舉¶音非朝晡臨時禁無得哭釋服之後勿禁
樂他不在誥中者¶皆以類從事伏以崇陵仙寢復土纔
終甸邑疲人休功未㡬¶今又重勞營奉朕所哀矜況漢
魏二文皆著遺令永言景行¶常志夙心其山陵制度務
<pb:KR4c0044_WYG_051-8b>
從儉約並不用以金銀錦綵為飾¶百辟卿士同力盡忠
克申送往之哀宜展事居之禮(居或作/君非是)¶布告天下明知
朕懷　七月壬申葬豐陵諡曰至德大聖大¶安孝皇帝
廟曰順宗¶
　
　
　
　别本韓文考異外集巻十

<pb:KR4c0044_WYG_052-1a>
欽定四庫全書
　别本韓文考異附録
　　　　　　　　　　　宋　王伯大　重編
　　新書本傳　　　　　　　　宋景文公
　　　(今以李翺所撰行狀皇甫湜所撰墓誌神道碑/舊史本傳資治通鑑洪興祖所撰年譜程俱所)
　　　(撰歴官記方崧卿増攷年譜考其同異詳畧附/注本文之下以見公之行事本末而文之已見)
　　　(於集者不/復載云)
韓愈字退之鄧州南陽人七世祖茂有功於後魏封安
<pb:KR4c0044_WYG_052-1b>
定王父仲卿為武昌令有美政既去縣人刻石頌徳終
祕書郎(李白作文公父仲卿去思碑云南陽人而公常/自稱昌黎李翺作公行狀亦云昌黎某人皇甫)
(湜作墓誌不言鄉里又作神道碑乃云上世嘗居南陽/又𨽻延州之武陽而舊史亦但云昌黎某今按新史盖)
(因李碑而加鄧州二字也然考漢書地理志有兩南陽/其一河内脩武即左傳所謂晉啓南陽也其一南陽堵)
(陽即荆州之南陽郡字與赭同在唐屬鄧州者也元和/姓纂唐書世系表有兩韓氏其一漢弓髙侯頽當𤣥孫)
(騫避亂居南陽郡之赭陽九世孫河東太守術生河東/太守純純四世孫安之晉員外郎二子潛恬隨司馬休)
(之入後魏為𤣥菟太守二子都偃偃生後魏中郎頴穎/生播徙昌黎棘城其一則頹當裔孫尋為後漢隴西太)
(守世居潁川生司空稜後徙安定武安至後魏有常山/太守武安成侯耆徙居九門生尚書令征南太將軍安)
<pb:KR4c0044_WYG_052-2a>
(定恒王茂茂生均均生晙晙生仁泰仁泰生叡素叡素/生仲卿仲卿生㑹愈而中間嘗徙陳留以此而推則公)
(固頴川之族尋稜之後而不得承騫之系矣而洪興祖/所撰年譜但以騫之後世嘗徙昌黎遂附新史之説獨)
(以赭陽為均州小有不同耳及其再考二書而見公世/系之實則遂諱匿不敢復著仲卿㑹愈之名而直以為)
(不可考今固不得而據也唯方崧卿増攷引董逌説以/為騫乃韓瑗韓休之祖而公自出於尋稜與二書合其)
(論南陽則又云今孟懐州皆春秋南陽之地自漢至隋/二州皆屬河内郡唐顯慶中始以孟州𨽻河南府建中)
(中乃以河南之四縣入河陽三城使其後又改為孟州/今河内有河陽縣韓氏世居之故公每自言歸河陽省)
(墳墓而女挐之銘亦曰歸骨于河南之河陽韓氏墓張/籍祭公詩亦云舊&KR0631;盟津北則知公為河内之南陽人)
(其説獨為得之公詩所謂舊籍在東都我家本瀍榖則/必以地近而後嘗徙居耳但據此則公與昌黎之韓異)
<pb:KR4c0044_WYG_052-2b>
(派而每以自稱則又有不可曉者豈是時昌黎之族頗/盛故隨稱之亦若所謂言劉悉出彭城言李悉出隴西)
(者邪然設使公派果出昌黎也則其去赭陽已歴數世/其後又屢遷徙不應舍其近世所居之土而逺指鄧州)
(為鄉里也方又引孔武仲之説亦同董氏而王銍以為/公生於河中之永樂今永樂猶有韓文鄉則其説為已)
(詳盖其世系雖有不可知者然南陽之為河内/脩武則無可疑者而新史洪譜之誤斷可識矣)愈生三
嵗而孤隨伯兄㑹貶官嶺表㑹卒嫂鄭鞠之(李漢序云/先生生於)
(大歴三年戊申三嵗而孤見祭嫂文及乳母誌㑹事見/盧東美誌洪譜云盧志所謂宗兄乃大宗小宗之宗舊)
(史以為從父兄誤矣又云舊史大歴十二年夏五月起/居舍人韓㑹坐元載貶官栁宗元先友記云㑹善清言)
(有文章名最髙以故多謗㑹既卒公攜家北歸葬㑹河/陽建中貞元間復避地於江南韓氏有别業在宣城因)
<pb:KR4c0044_WYG_052-3a>
(就食焉見歐陽詹哀詞復志/賦祭嫂及老成文示爽詩)愈自知讀書日記數千百
言比長盡能通六經百家學(行狀云讀書能記先生之/所習墓志云先生七嵗好)
(學言出成文○今按復志賦云值中原之有事兮將就/食於江之南始專專於講習兮非古訓為無所用其心)
(則公之為學正在/就食江南時也)擢進士第(洪譜云貞元三年丙寅公/年十九始至京師見祭老)
(成文歐陽哀詞答崔立之書五年已已有上賈滑州書/六年庚午有河中府連里木頌七年辛未有送齊皥序)
(八年壬申登進士第時年二十五見上邢君牙書唐科/名記云貞元八年陸贄主司試明水賦御溝新栁詩公)
(名在榜中見與陸員外書舊史云大歴貞元間文士多/尚古學而獨孤及梁肅最稱淵奥愈從其徒游鋭意鑚)
(仰而自振於一代洎舉進士投文於公卿間故相鄭餘/慶頗為名譽由是知名是年有争臣論九年癸酉博學)
<pb:KR4c0044_WYG_052-3b>
(宏詞試太清宫觀紫極舞賦顔子不貳過論見上考功/崔虞部書及與韋舍人書十年甲戌有省試學生代齋)
(郎議方攷此議當繫十一年試宏詞下未詳是否洪譜/又云是年常歸河陽省墳墓見祭老成文有贈張童子)
(序十一年乙亥又試宏詞見答崔立之書有三上宰相/書皆不報是年去京師過潼關有感二鳥賦既歸河陽)
(有畫記遂自河陽如東都有祭田横文○今按八年以/後此年以前又嘗遊鳳翔以書抵邢君牙不得意去有)
(岐山詩洪程皆定/為此年六月誤矣)㑹董晉為宣武節度使表署觀察推
官晉卒愈從喪出不四日汴軍亂乃去依武寧節度使
張建封建封辟府推官操行堅正鯁言無所忌(董晉狀/云十二)
(年七月晉拜宣武節度使受命遂行韓愈實從公行狀/云董公辟公以行得試祕書省校書郎為觀察推官墓)
<pb:KR4c0044_WYG_052-4a>
(誌云先生三十有一而仕神道碑云十四年用進士從/董晉平汴州推官舊史作巡官○洪譜云二狀載公入)
(汴在十二年丙子與史合而志碑所記皆後二年殊不/可曉豈今年辟公以行至十四年始有成命邪亦不應)
(如是之緩也方攷蜀本樊本無三十一而仕之文但云/歴官二十有七年爾然自公卒之年逆數之亦當以十)
(四年三十一嵗為歴官之始故公入汴雖在十二年然/水門記十四年正月作石本猶但稱攝節度掌書記前)
(進士韓愈是辟命猶未下也計必是年辟命乃下故碑/志之言如此不當以命下之緩為疑也○今按公入汴)
(之年洪方得之碑志所計年數若以命下之日言之亦/未為失但云十四年從董晉平汴州則誤矣又送俱文)
(珍序亦在十三年安得言十四年乃入汴乎要當以公/之自言及二狀二史通鑑為正持正狂躁其攷之或有)
(未審不足據也舊史之作巡官則程記已辨其非矣○/洪譜又云十三年丁丑公在汴有復志賦送汴州監軍)
<pb:KR4c0044_WYG_052-4b>
(俱文珍序十四年戊寅公在汴有天星詩水門記楊燕/竒碑十五年已夘董晉行狀云二月三日丞相薨公從)
(喪行四日而汴州亂有汴州亂詩歴官記云汴軍亂愈/家在圍中尋得脱下汴東趨彭城愈從喪至洛還孟津)
(渡汜水出陳許間以二月暮抵徐州節度使張建封居/之于符離睢上及秋将辭去建封奏為節度推官試協)
(律郎至冬建封使愈朝正于京師見歐陽哀詞是年有/此日足可惜汴泗交流詩答李翺書上建封書論晨入)
(夜歸事後又有諫撃毬書賀白兎狀徐泗豪節度掌書/記㕔石記崔翰墓誌十六年庚辰春公朝正回徐有歸)
(彭城詩夏去徐西居於洛陽見孟東野書及題下邳李/生壁按公與東野書欲至秋辭去而題李生壁在五月)
(十四日則不待至秋而已去徐矣舊史亦云公發言真/率無所畏避豈竟以此不合雖建封之知已亦不能容)
(邪公既去徐而建封卒翌日徐軍亂見白樂天/哀二良文在洛有與衛中行書冬公如京師)調四門
<pb:KR4c0044_WYG_052-5a>
博士(洪譜云十七年辛已公在京師從調選三月東還/見與盧汝州薦侯喜状將歸有贈孟東野房蜀客)
(詩是年有送李愿歸盤谷序李楚金墓誌公自去年冬/參調竟無所成而歸今年冬再往十八年壬午春始有)
(四門博士之授為博士日嘗謁告歸洛因遊華山即答/張徹詩所謂洛邑得休告華山窮絶徑者也李肇國史)
(補云愈好竒與客登華山絶峯度不可返發狂慟哭為/書與家人别華隂令百計取之乃下沈顔作聱書以為)
(肇妄載豈有賢者輕命如此考公詩則知國史補乃實/録也是年有送陸歙州序上巳日燕太學聴彈琴序與)
(崔羣書施士丐/墓誌馬彚行狀)遷監察御史上疏極論宫市徳宗怒貶
陽山令有愛在民民生子多以其姓字之(洪譜云十九/年癸未公年)
(三十六自博士拜監察御史時有齒落哭楊兵曹陸歙/州傪詩及與陳京給事書禘祫議論權停選舉狀苗氏)
<pb:KR4c0044_WYG_052-5b>
(墓誌又上李實書稱前守四門博士時已罷博士未受/御史之命書云愈來京師於今十五年盖公自貞元五)
(年從鄭滑間復來京師至此十五年矣實録於實詆之/不餘力而此書乃盛稱其所長此又不可曉也方攷唐)
(制凡居官以四考為滿公在官踰年又不知何故而罷/罷而復遷行狀墓碑皆只言選授四門博士遷監察御)
(史而此書稱前官又以文投贄於李實似若不得已者/是固嘗罷博士而别遷也是嵗七月公猶任博士乞免)
(停選狀謂臣雖非朝官月受俸錢可以考也罷免之由/不可詳究終恐不至於媚實以求進也或云徳宗末年)
(不任宰相所取信者李實韋執誼輩耳公盖未免於屈/身以伸道也然公天旱人飢狀專指李實而言其脩實)
(録又於實一辭不恕獨於此書抵牾如此又公年十九/始來京師在貞元二年也至貞元十九年實十八年矣)
(今云來京師於今十五年洪雖以再至言之其實牽合/也併誌所疑以竢知者○洪譜又云是時有詔以旱飢)
<pb:KR4c0044_WYG_052-6a>
(蠲租之半有司徴愈急公與張署李方叔上疏言關中/天下根本民急如是請寛民徭而免田租天子惻然卒)
(為幸臣所讒貶連州陽山令幸臣李實也見進學解及/祭張署文舊史云愈嘗上章數千言極論宫市之弊貶)
(陽山令疏今不傳則公之被黜坐論此兩事也方攷云/公陽山之貶寄三學士詩序述其詳而行狀但云為幸)
(臣所惡出宰陽山神道碑亦只云因疏關中旱飢專政/者惡之則其非為論宫市明矣今公集有御史臺論天)
(旱人飢狀與詩正合况翺湜皆從公遊者不應公嘗論/宫市數千言而狀及碑誌畧不一言及也然行狀且謂)
(為幸臣所惡而公詩云或自疑上疏上疏豈其由則是/又未必皆上疏之罪也又曰同官盡才俊偏善栁與劉)
(或慮語言泄傳之落寃讐又岳陽樓詩云前年出官由/此禍最無妄姦猜畏彈射斥逐恣欺誑是盖為王叔文)
(韋執誼等所排矣徳宗晚年韋王之黨已成是年補闕/張正買疏諫他亊得召見與所善者數人皆被譴斥意)
<pb:KR4c0044_WYG_052-6b>
(公之出有類此也憶昨行云伾文未揃崖州熾雖得赦/宥常愁猜是其為叔文等所排豈不明甚特無所歸咎)
(駕其罪於上疏耳洪云宫市旱飢兩事言之而又不考/韋王始末故為申及之○洪譜又云以公詩攷之盖以)
(十<md:KR4c0044_SBCK_052-6a>¶九<md:KR4c0044_SBCK_053-1a>¶年冬末貶官二十年甲申春始到陽山時有同冠/峽貞女峽和張十一功曹送劉生謝李員外諸詩及别)
(知賦送楊八弟歸湖南序區冊序/答竇存亮書王𢎞中燕喜亭記)改江陵法曹參軍(洪/譜)
(及歴官記云二十一年乙酉正月丙申順宗即位二月/甲子大赦八月辛丑改元永貞遷者皆追回愈為觀察)
(使所抑財徙江陵府法曹參軍見八月十五夜贈張功/曹詩及張署墓誌河南同官記○洪又云公以今年春)
(遇赦夏秋離陽山竢命于郴者三月至秋末始受法曹/之命見祭李郴州文時有郴州祈雨及郴口諸詩自郴)
(至衡有合江亭及謁衡岳廟詩自衡至潭有陪杜侍御/遊湘西寺及湘中諸詩自此泛洞庭有阻風贈張十一)
<pb:KR4c0044_WYG_052-7a>
(詩至岳州有别竇司直詩赴江陵有途中寄翰林三學/士詩又有送孟琯序荆潭唱和序上李㢲書鄭夫人殯)
(表及五箴序云余生三十有八年則其箴盖是年作所/謂幕中之辨盖謂在徐州時臺中之評則謂為御史時)
(也/)元和初權知國子博士分司東都三嵗為真(洪譜云/永貞二)
(年丙戌正月丙寅朔改元元和時憲宗即位之踰年也/公年三十有九其春夏猶在江陵有李花寒食出遊夜)
(歸贈張十一鄭羣贈簟答張徹諸詩六月自江陵召拜/國子博士還朝後有豐陵行遊青龍寺贈崔立之送文)
(暢諸詩城南諸聨句及祭十二兄岌文并墓誌二年丁/亥春公為博士有元和聖徳詩并釋言行狀云宰相有)
(愛公文者將以文學職處公有争先者構公語以飛之/公恐及難遂求分司東都而公作周况妻韓氏墓誌乃)
(云從兄俞卒開封尉愈於時為博士乞分教東都生以/收其孥於開封界中教畜之飛語即釋言所解之讒而)
<pb:KR4c0044_WYG_052-7b>
(竟不能解故以兄喪為辭而求去耳時宰相鄭絪翰林/舍人李吉甫裴垍也公以夏末離京赴東都有酬裴十)
(六途中見寄詩是年有張中丞傳後叙答馮宿書盧於/陵墓誌三年戊子改真博士見行狀有酬崔十六少府)
(詩東都遇春詩與少室李渤書裴復墓誌新史渤傳云/洛陽令韓愈遺渤書公時為博士五年方為河南令未)
(嘗為洛/陽令也)改都官員外郎即拜河南令(洪譜云四年已丑/公年四十二改都)
(官員外郎守東都省神道碑云除尚書都官郎中分司/判祠部行狀新舊史皆云員外郎送李正字序亦但云)
(都官郎碑文誤也方攷公除都官六月十日也制辭亦/作員外郎○洪譜又云神道碑云中官號功徳使司京)
(城觀寺尚書斂手伏職先生按六典盡索之以歸誅其/無良時其出入禁譁衆以正浮屠歴官記云公判祠部)
(日與宦者為敵惡言罵辭狼籍公牒乃上書留守鄭餘/慶乞與諸郎官更判不見允在東都有遊嵩洛諸題名)
<pb:KR4c0044_WYG_052-8a>
(送李翺侯參謀和盧汀錢徽與竇韋尋劉尊師諸詩送/李正字歸湖南序并詩鄭涵校理序祭薛公達文并墓)
(志京兆韋夫人墓志河南府同官記五年庚寅授河南/縣令神道碑云魏鄆幽鎮各為留邸貯潜卒以槖罪士)
(官無敢問者先生將擿其禁以壯朝廷斷民署吏俟令/其發留守尹大恐遽相禁有使還為言憲宗悦曰韓愈)
(助我者是後鄆邸果謀反東都將署留守以應淮蔡又/有上留守鄭公啟時公以論事失鄭公意既令河南軍)
(人有罪公追而杖之留守不悦公以啟辨明且力求去/見集中行狀云改河南令日以職分辨于留守及尹故)
(軍士莫敢犯禁疑鄭公卒聴其言故軍人畏服如此也/在河南有感春詩燕河南秀才序送石洪序并詩及月)
(蝕招楊之罘河南令舍池臺/諸詩張圓墓碣盧殷墓誌)遷職方員外郎(洪譜云六/月辛夘行)
(尚書職方員外郎是年春公尚在河南有送窮文辛夘/年雪寄盧仝誰氏子諸詩送温造序乳母誌至京師有)
<pb:KR4c0044_WYG_052-8b>
(酬盧雲失望秋作石鼓歌復/讐狀盧丞房武畢坰墓誌)華隂令栁澗有辠前刺史
劾奏之未報而刺史罷澗諷百姓遮索軍頓役直後刺
史惡之按其獄貶澗房州司馬愈過華以為刺史隂相
黨上疏治之既御史覆問得澗贓再貶封谿尉愈坐是
復為博士(洪譜云七年壬辰二月乙未以職方員外郎/復為國子博士年四十五舊史云愈因使過)
(華上疏理澗公自去年以來未嘗出使或云即公赴職/方時過華覩其事遂疏于朝爾進學解云三年博士冗)
(不見治舊又作三為博士按公貞元壬午授四門博士/元和丙戌為國子博士丁亥分教東都今年又自郎官)
(下遷凡四為博士矣此先言暫為御史繼言三為博士/則是丙戌而後三歴此官也若云三年則自元年夏赴)
<pb:KR4c0044_WYG_052-9a>
(召至四年春尚為博士首尾已四年矣方攷云丙戌初/除丁亥分教自不必釐而為二其為博士實三遷也當)
(作三為為是○今按上句言暫為御史而此言三年博/士正以其居官之久近為言恐當作年為是然亦未敢)
(必也○洪譜又云是年二月有論錢重物輕狀新志云/自建中定兩税而物輕錢重民以為患于是詔百官議)
(革其弊方攷以為此論在穆宗即位之初通鑑附之長/慶元年秋為得其實今年初無此議也惟㑹要載元和)
(六年二月制謂建中後貨輕物重許諸道所納見錢五/分量徴二分餘三分兼納實估匹段或當時有此議然)
(亦非七年也况公六年二月尚在東都洪誤矣○洪譜/又云是年有石鼎聨句贈劉師服詩祭石洪文李素石)
(洪墓誌路/應神道碑)既才髙數黜官又下遷乃作進學解以自喻
執政覧之竒其才改比部郎中史館脩撰(洪譜云此除/在八年癸已)
<pb:KR4c0044_WYG_052-9b>
(三月乙亥舊史云執政覧其文而憐之以其有史才故/除是官時宰相武元衡李吉甫李絳也是年有答劉秀)
(才論史書及烏氏田氏廟碑鄭儋神/道碑李虛中董溪息國夫人墓誌)轉考功知制誥(洪/譜)
(云九年甲午十月甲子為考功郎中依前史館脩撰十/二月戊午以考功知制誥是年有元微之書田𢎞正書)
(送張道士序劉昌裔神道碑王適孟郊扶風郡夫人墓/誌十年乙未公知制誥有和庫部盧曹長元日朝迴及)
(寒食直歸遇雨二詩與李絳書進順宗實録狀舊史云/愈撰實録繁簡不當敘事拙於取舍按退之作史詳畧)
(各有意削去常事著其繫於政者其褒善貶惡之㫖明/甚當時議者非之卒竄定無全篇良可惜也史又云愈)
(説禁中事頗切直内官惡之往往於上前言其不實此/言是也是年有與栁公綽二書論淮西事宜狀説見明)
(年又有捕賊行賞表藍田縣丞㕔記/獨孤郁衛之立墓誌徐偃王廟碑)進中書舍人初憲
<pb:KR4c0044_WYG_052-10a>
宗將平蔡命御史中丞裴度使諸軍按視及還具言賊
可滅與宰相議不合愈亦奏言淮西連年侵掠得不償
費其敗可立而待然未可知者在陛下斷與不斷耳執
政不喜㑹有人詆愈在江陵時為裴均所厚均子鍔素
無狀愈為文章字命鍔謗語囂暴由是改太子右庶子
(洪譜云十一年丙申正月丙戌以考功郎中知制誥遷/中書舍人丙申賜緋魚五月癸未降為太子右庶子行)
(狀云盜殺武元衡公以為盜殺宰相而遽息兵其為懦/甚大兵不可以息以天下力取三州尚何不可與裴丞)
(相議合故兵遂用而宰相有不便之者月滿遷中書舍/人後竟以他事改右庶子時宰相李逢吉韋貫之也其)
<pb:KR4c0044_WYG_052-10b>
(云月滿遷中書舍人者盖唐制臺郎滿嵗則遷公以去/年冬知制誥至今春竟一嵗矣李漢云收拾遺文無所)
(失墜公掌綸誥一年無一篇見收者失墜多矣唯後集/有崔羣戸部侍郎制一首爾○今按行狀通鑑○洪譜)
(論淮西事宜狀在去年知制誥時而神道碑新史則在/遷中書舍人之後但行狀言公所論有殺宰相事乃在)
(去年六月而狀中實無此語若狀果在六月之後則不/應全不言及則是此狀不惟不在十一年正月之後亦)
(不在十年六月之後也故通鑑直以繫於五月之下行/狀敘事雖實而記言則誤碑文新史同為失之今當以)
(通鑑為正○洪譜又云是年有酬盧雲夫曲江/荷花行周况妻韓氏墓誌王用碑科斗書後記)及度以
宰相節度彰義軍宣慰淮西奏愈行軍司馬愈請乘遽
先入汴説韓𢎞使協力元濟平遷刑部侍郎(行狀神道/碑及舊史)
<pb:KR4c0044_WYG_052-11a>
(云十二年丁酉秋以兵老乆屯賊未滅上命裴丞相為/淮西節度使以招討之丞相請公以行賜三品衣魚為)
(行軍司馬從丞相居於郾城軍出潼關公請先乘遽至/汴感説都統𢎞𢎞説用命師乘遂和公知蔡州精卒悉)
(聚界上以拒官軍守城者率老弱且不過千人亟白丞/相請以兵三千人間道以入必擒吳元濟丞相未及行)
(而李愬自唐州文城壘提其卒以夜入蔡州果得元濟/三軍之士為公恨蔡州既平布衣栢耆以計謁公公與)
(語竒之遂白丞相曰淮西滅王承宗膽破可不勞用衆/宜使辨士奉相公書明禍福以招之彼必服丞相然之)
(公口占為書使栢耆袖之以至鎮州承宗果大恐上表/請割徳棣二州以獻遣子入侍丞相歸京師以功遷刑)
(部侍郎詔公撰平淮西碑其辭多敘裴度事時先入蔡/州擒元濟李愬功第一愬不平之愬妻出入禁中因訴)
(碑辭不實詔令磨公文命翰林學士段文昌重撰文勒/石是年有送殷侑序祭張署文并墓誌及東征往還醻)
<pb:KR4c0044_WYG_052-11b>
(唱諸詩晚秋郾城夜㑹聨句為刑部時有舉錢徽自代/狀十二年戊戌四月鄭餘慶為詳定禮樂使奏韓愈李)
(程為副是年有李惟/簡墓誌權徳輿碑)憲宗遣使者往鳳翔迎佛骨入禁
中三日乃送佛祠王公士庶奔走膜唄至為夷法灼體
膚委珍貝騰沓係路愈聞惡之乃上表極諫帝大怒持
示宰相將抵以死裴度崔羣曰愈言詆牾罪之誠宜然
非内懐至忠安能及此願少寛假以來諫諍帝曰愈言
我奉佛太過猶可容至謂東漢奉佛以後天子咸夭促
言何乖剌耶愈人臣狂妄敢爾固不可赦於是中外駭
<pb:KR4c0044_WYG_052-12a>
懼雖戚里諸貴亦為愈言乃貶潮州刺史既至潮以表
哀謝帝頗感悔欲復用之持示宰相曰愈前所論是大
愛朕然不當言天子事佛乃年促耳皇甫鏄素忌愈直
即奏言愈終狂疏可且内移乃改袁州刺史初愈至潮
問民疾苦皆曰惡溪有鱷魚食民畜産且盡民是以窮
數日愈自往視令其屬秦濟以一羊一豕投谿水而祝
之是夕暴風震電起溪中數日水盡涸西徙六十里自
是潮無鱷魚患袁人以男女為𨽻過期不贖則没入之
<pb:KR4c0044_WYG_052-12b>
愈至悉計庸得贖所没歸之父母七百餘人因與約禁
其為𨽻(洪譜云公以十四年已亥正月癸已貶潮州刺/史宰相疑馮宿草疏出宿為歙州刺史時宰相)
(皇甫鏄程异也公之被謫即日上道便道取疾以至海/上據宜城驛記則以三月二日過宜城據瀧吏詩則以)
(三月幾望至曲江據謝表則以三月二十五至潮州據/祭文則以四月二十四日逐鱷魚其自曲江至潮以十)
(許日行三千里盖瀧水湍急故也方攷乃云謝表及祭/神文皆止云今月而逐鱷魚文正本皆但云年月日則)
(公之到郡實不知何月日也况自韶至廣雖自順流而/自廣之惠自惠之潮水陸相半要非旬日可到故公表)
(亦云自潮至廣來往動皆經月則公到郡決非三月而/逐鱷魚亦未必在四月二十四日也○今按道理行程)
(則方説為是但與大顛第一書石本乃云四月七日則/又似實以三月二十五日至郡也未詳其説闕之可也)○
<pb:KR4c0044_WYG_052-13a>
(洪譜又云公自京師至潮有路傍&KR1380;至藍關示姪孫/湘武關西逢配流吐蕃食曲河驛次鄧州界過南陽隴)
(吏題臨瀧寺至韶州寄張使君酬張使君惠書過始興/江口感懐贈元十八協律初南食貽元十八答栁栁州)
(食蝦蟇别趙子諸詩及宜城驛記潮州謝表祭鱷魚文/請置鄉校牒賀冊尊號表是年七月已丑羣臣上尊號)
(大赦十月已已凖例/量移改授袁州刺史)召拜國子祭酒(洪譜云十五年庚/子閏正月穆宗即)
(位公以今年春到袁途中有酬張韶州端公及韶州留/别張使君二詩至袁有袁州謝上賀穆宗即位賀赦賀)
(册皇太后賀慶雲五表舉韓泰自代狀滕王閣記九月/召拜國子祭酒而閣記乃云十月袁州刺史者盖命下)
(在九月授命在十月也有祭湘君夫人文祭文所謂復/其章綬者公為行軍司馬時賜金紫後為祭酒始復其)
(舊也自袁趨京師有次石頭驛寄江西王中丞閣老仲/舒詩至江州有寄鄂岳李大夫程及題西林寺故蕭二)
<pb:KR4c0044_WYG_052-13b>
(郎中舊堂詩因話録云蕭穎士子存字伯誠為金部員/外郎惡裴延齡之為人棄官歸廬山公少時嘗受金部)
(賞知及經江州遊廬山訪金部故居因賦此詩留百縑/以拯之行次安陸有寄隨州周員外君巢二詩至棗陽)
(縣有題廣昌館詩至㐮州有醉中留别李相公詩以冬/暮至京師是年有南海廟碑與孟簡書論黄家賊事宜)
(狀及典貼良人男女狀又論夷獠請因改元大慶遣使/宣諭仍擇經畧使撫之又有栁子厚及姪孫滂祭文墓)
(誌○洪譜又云行狀云公入遷祭酒有直講能説禮而/陋容學官多豪族子擯之不得共食公命吏曰召直講)
(來與祭酒共食學官由此不敢賤直講奏儒生為學官/日使㑹講生徒奔走聴聞者相喜曰韓公來為祭酒國)
(子監不寂寞矣公在國子有雨中寄張籍詩舉張惟素/自代及請復國子監生徒狀論新注學官牒薦張籍狀)
(請上尊/號表)轉兵部侍郎(洪譜云此除在長慶元年辛丑七/月時有舉韋顗自代狀李郱張徹)
<pb:KR4c0044_WYG_052-14a>
(祭文李郱鄭羣薛戎墓誌○今按方/氏増攷論錢重物輕狀當在此年秋)鎮州亂殺田𢎞正
而立王廷湊詔愈宣撫既行衆皆危之元稹言韓愈可
惜穆宗亦悔詔愈度事從宜無必入愈曰安有受君命
而滯留自顧遂疾驅入廷湊嚴兵迓之甲士陳庭既坐
庭湊曰所以紛紛者乃此士卒也愈大聲曰天子以公
為有將帥材故賜以節豈意同賊反邪語未終士前奮
曰先太師為國撃朱滔血衣猶在此軍何負朝廷乃以
為賊乎愈曰以為爾不記先太師也若猶記之固善且
<pb:KR4c0044_WYG_052-14b>
為逆與順利害不能逺引古事但以天寶來禍福為爾
等明之安禄山史思明李希烈梁崇義朱滔朱泚吳元
濟李師道有若子若孫在乎亦有居官者乎衆曰無愈
曰田公以魏博六州歸朝廷官中書令父子受旗節劉
悟李祐皆大鎮此爾軍所共聞也衆曰𢎞正刻故此軍
不安愈曰然爾曹害田公又殘其家矣復何道衆乃讙
曰侍郎語是廷湊恐衆心動遽麾使去因泣謂愈曰今
欲廷湊何所為愈曰神䇿六軍之將如牛元翼比者不
<pb:KR4c0044_WYG_052-15a>
少但朝廷顧大體不可棄之公乆圍之何也廷湊曰即
出之愈曰若爾則無事矣㑹元翼亦潰圍出廷湊不追
愈歸奏其語帝大悦轉吏部侍郎(洪譜云長慶元年七/月鎮州亂殺田𢎞正)
(立王廷湊命深州刺史牛元翼節度深冀以討之十月/命裴度為鎮州四面行營都招討使元翼為廷湊所圍)
(二年壬寅二月赦廷湊詔愈宣撫歸而牛元翼果出行/狀云公還於上前奏與廷湊及三軍語上大悦曰卿直)
(向伊如此道由是有意大用授吏部侍郎○今按先太/師謂故鎮帥王武俊也○神道碑云方鎮反太原兵以)
(輕利誘迴紇召先生禍福譬引虎齧&KR0008;血直今所患非/兵不足臃遽疏陳得失○今按此數語不可曉他書亦)
(皆無之未詳何謂恐有誤也○洪譜又云是年有次夀/陽驛次太原呈副使吳郎中次丞天營奉酬裴司空鎮)
<pb:KR4c0044_WYG_052-15b>
(州路上酬裴司空重見寄鎮州初歸諸詩及韋侍講盛/山詩序論變鹽法事宜狀二年壬寅九月轉吏部侍郎)
(行狀云凡令史皆不鎖聴出入或問公公曰人所以畏/鬼者以其不能見也鬼如可見則人不畏矣選人不得)
(見令史故令史勢重聴其出入故勢輕是年有鄆州/谿堂詩竇司業祭文墓誌楚國夫人墓誌黄陵廟碑)時
宰相李逢吉惡李紳欲逐之遂以愈為京兆尹兼御史
大夫特詔不臺參而除紳中丞紳果劾奏愈愈以詔自
解其後文刺紛然宰相以臺府不協遂罷愈為兵部侍
郎而出紳江西觀察使紳見帝得留愈亦復為吏部侍
郎(洪譜云三年癸卯六月以吏部侍郎為京兆尹兼御/史大夫勅放臺參後不得為例十月癸已為兵部侍)
<pb:KR4c0044_WYG_052-16a>
(郎庚子為吏部侍郎行狀云改京兆尹六軍將士皆不/敢犯私相告曰是尚欲燒佛骨者安可忤故盜賊止遇)
(旱米價不敢上李紳為御史中丞械囚送府使以尹杖/杖之公曰安有此使歸其囚是時紳方幸旦夕且相宰)
(相欲去之故以臺與府不協為請兩改其官紳既復留/公入謝上曰卿與紳争何事公因自辨數日復為吏部)
(侍郎○神道碑云復為兵部侍郎銓不鎖入吏選父七/十母六十身七十悉與三利取才財勢路絶○今按碑)
(失兵部一節此兵字當作吏字不鎖入吏即謂前縱吏/出入事三利取才未詳其義疑銓法有此語或是有脱)
(誤也○洪譜云公為京兆有舉馬總自代狀賀雨及賀/太陽不虧表祭竹林神曲江祭龍文再為兵部有舉張)
(正甫自代狀是年有羅池廟碑送鄭權序并詩祭馬/總女挐文并李干女挐墓誌韓𢎞碑論孔戣致仕狀)長
慶四年卒年五十七贈禮部尚書謚曰文(洪譜云四年/甲辰正月敬)
<pb:KR4c0044_WYG_052-16b>
(宗即位二月有王仲舒碑四月有張徹墓誌八月有孔/戣墓誌是年公没年五十七行狀云得病滿百日假既)
(罷以十二月二日卒於靖安里第公屬纊語曰某伯兄/徳行髙曉方藥食必視本草年止於四十二某疎愚食)
(不擇禁忌位為侍郎年出伯兄十五嵗矣如又不足於/何而足自獲終於牖下幸不至失大節以下見先人可)
(謂榮矣明年張籍祭公詩有云去夏公請告養疾城南/莊籍時官休罷兩月同遊翔又曰共愛池上佳聨句舒)
(&KR1839;情又曰公為遊溪詩唱詠多慷慨城南莊在長安城/南公之别墅也池上聨句集中無之遊溪詩即南溪始)
(泛三首是也又曰公有曠達識生死為一綱及當臨終/晨意色亦不荒贈我珍重言傲然委衾裳其於死生之)
(際如此○神道碑云遺命喪葬無不如禮俗習釋氏畫/寫浮圖日以七數之及拘隂陽所謂吉凶一無汚我○)
(今按此事可見公之平生謹守禮法排斥異教自信之/篤至死不變可以為後世法而譜不載盖不以為然也)
<pb:KR4c0044_WYG_052-17a>
愈性明銳不詭隨與人交終始不少變成就後進士往
往知名經愈指授皆稱韓門弟子愈官顯稍謝遣凡内
外親若交友無後者為嫁遣孤女而䘏其家嫂鄭喪為
服期以報(行狀云公氣厚性通論議多大體神道碑云/朝有大獄大疑文武㑹同莫先發言先生援)
(經引決考合傳記侃侃正色伏其所詞墓誌云公洞朗/軒闢不施㦸級平居雖寢食未嘗去書怠以為枕餐以)
(飴口講評孜孜以磨諸生恐不完美游以詼笑嘯歌使/皆醉義忘歸嗚呼可謂樂易君子鉅人者矣碑又云内)
(外惸弱悉撫之一親以仁使男有官女有從不啻於已/生交於人已而我負終不計死則庀其家均食剖資雖)
(微弱待之如賢戚人詬笑之愈篤未嘗一食不對客閨/人或晝見其面退相指語以為異事未嘗宿貨餘財每)
<pb:KR4c0044_WYG_052-17b>
(曰吾前日解衣質/食今存者已多矣)每言文章自漢司馬相如太史公劉
向揚雄後作者不世出故愈深探本元卓然樹立成一
家言其原道原性師説等數十篇皆奥衍閎深與孟軻
揚雄相表裏而佐佑六經云至他文造端置辭要為不
襲蹈前人者然惟愈為之沛然若有餘至其徒李翺李
漢皇甫湜從而效之遽不及逺甚從愈游者若孟郊張
籍亦皆自名於時(墓誌云先生之作無圓無方至是歸/工抉經之心執聖之權尚友作者跋)
(邪觝異以扶孔氏存皇之極知人罪非我計茹古涵今/無有端涯渾渾灝灝不可窺校及其酣放豪曲快字凌)
<pb:KR4c0044_WYG_052-18a>
(紙怪發鯨鏗春麗驚耀天下然而栗宻窈眇章妥句適/精能之至入神出天嗚呼極矣後人無以加之矣姬氏)
(已來一人而止矣○今按知人罪非我計此句中必有/脱誤疑當云人知人罪非我所計○方氏語附程子曰)
(韓愈亦近世豪傑之士如原道之言雖不能無病然自/孟子以來能知此者獨愈而已其曰孟氏醇乎醇又曰)
(荀與揚也擇焉而不精語焉而不詳若無所見安能由/千載之後判其得失若是之明也又曰退之晚年之文)
(所見甚髙不可易而讀也古之學者修徳而已有徳則/言可不學而能此必然之理也退之乃以學文之故日)
(求其所未至故其所見及此其於為學之序雖若有所/戾者然其言曰軻之死不得其傳此非有所襲於前人)
(之語又非鑿空信口率然而言之是必有所見矣若無/所見則其所謂以是而傳者果何事邪○今按諸賢之)
(論唯此二條為能極其深處然復考諸臨川王氏之書/則其詩有曰紛紛易盡百年身舉世何人識道真力去)
<pb:KR4c0044_WYG_052-18b>
(陳言誇末俗可憐無補費精神其為予奪乃有大不同/者故嘗折其衷而論之竊謂程子之意固為得其大端)
(而王氏之言亦自不為無理盖韓公於道知其用之周/於萬事而未知其體之具於吾之一心知其可行於天)
(下而未知其本之當先於吾之一身也是以其言常詳/於外而畧於内其志常極於逺大而其行未必能謹於)
(細微雖知文與道有内外淺深之殊而終未能審其緩/急重輕之序以決取舍雖汲汲以行道濟時抑邪舉正)
(為事而或未免雜乎貪位慕禄之私此其見於文字之/中信有如王氏所譏者矣但王氏雖能言此而其所謂)
(道真者實乃老佛之餘波正韓公所深詆則是楚雖失/而齊亦未為得耳故今兼存其説而因附以狂妄管窺)
(之一二私竊以為得若以是而論之則於/韓公之學所以為  失者庶幾其有分乎)
贊曰唐興承五代剖分王政不綱文弊質窮鼃俚混并
<pb:KR4c0044_WYG_052-19a>
天下已定治荒剔蠧討究儒術以興典憲薫醲涵浸殆
百餘年其後文章稍稍可述至貞元元和間愈遂以六
經之文為諸儒倡障隄末流反刓以樸剗偽以真然愈
之才自視司馬遷揚雄至班固以下不論也當其所得
粹然一出於正刋落陳言横騖别驅汪洋大肆要之無
抵牾聖人者其道盖自比孟軻以荀卿揚雄為未醇寧
不信然至進諫陳謀排難䘏孤矯拂媮末皇皇於仁義
可謂篤道君子矣自晉訖隋老佛顯行聖道不斷如帶
<pb:KR4c0044_WYG_052-19b>
諸儒倚天下正議助為怪神愈獨喟然引聖争四海之
惑雖䝉訕笑跲而復奮始若未之信卒大顯於時昔孟
軻拒楊墨去孔子纔二百年愈排二家乃去千餘嵗撥
亂反正功與齊而力倍之所以過况雄為不少矣自愈
没其言大行學者仰之如泰山北斗云
　　文録序　　　　　　　　　　　趙徳
昌黎公聖人之徒歟其文髙出與古之遺文不相上下
所履之道則堯舜禹湯文武周孔孟軻揚雄所授受服
<pb:KR4c0044_WYG_052-20a>
行之實也固已不雜其傳由佛及耼莊楊之言不得干
其思入其文也以是光於今大於後金石燋鑠斯文燦
然徳行道學文庶幾乎古蓬茨中手持目覧飢食渇飲
沛然滿飽顧非適諸聖賢之域而謬志於斯將所以盜
其影響僻處無備得以所遇次之為巻私曰文録實以
師氏為請益依歸之所云(實或/作寶)
　　記舊本韓文後　　　　　　歐陽文忠公
予少家漢東漢東僻陋無學者吾家又貧無藏書州南
<pb:KR4c0044_WYG_052-20b>
有大姓李氏者其子彦輔頗好學予為兒童時多游其
家見其弊筐貯故書在壁間發而視之得唐昌黎先生
文集六巻脱畧顛倒無次第因乞李氏以歸讀之見其
言深厚而雄博然予猶少未能悉究其義徒見其浩然
無涯若可愛是時天下學者揚劉之作號為時文能者
取科第擅名聲以誇榮當世未嘗有道韓文者予亦方
舉進士以禮部詩賦為事年十有七試于州為有司所
黜因取所藏韓氏之文復閲之則喟然歎曰學者當至
<pb:KR4c0044_WYG_052-21a>
於是而止爾因怪時人之不道而顧已亦未暇學徒時
時獨念于予心以謂方從進士干禄以養親茍得禄矣
當盡力於斯文以償其素志後七年舉進士及第官于
洛陽而尹師魯之徒皆在遂相與作為古文因出所藏
昌黎集而補綴之求人家所有舊本而校定之其後天
下學者亦漸趨於古而韓文遂行于世至于今盖三十
餘年矣學者非韓不學也可謂盛矣嗚呼道固有行於
逺而止於近有忽于往而貴于今者非惟世俗好惡之
<pb:KR4c0044_WYG_052-21b>
使然亦其理有當然者故孔孟惶惶於一時而師法於
千萬世韓氏之文没而不見者二百年而後大施於今
此又非特好惡之所上下盖其乆而愈明不可磨滅雖
蔽于暫而終耀于無窮者其道當然也予之始得於韓
也當其沈没棄廢之時予固知其不足以追時好而取
勢利於是就而學之則予之所為者豈所以急名譽而
干勢利之用哉亦志乎乆而已矣故予之仕於進不為
喜退不為懼者盖其志先定而所學者宜然也集本出
<pb:KR4c0044_WYG_052-22a>
於蜀文字刻畫頗精於今世俗本而脱繆尤多凡三十
年間聞人有善本者必求而改正之其最後巻秩不足
今不復補者重増其故也予家藏書萬巻獨昌黎先生
集為舊物也嗚呼韓氏之文之道萬世所共尊天下所
共傳而有也予於此本特以其舊物而尤惜之(泉本云/吾少居)
(漢東年十五六時於里人李堯輔家見一弊筐棄在壁/角中有故書數十册因得韓文於其間皆脱落無次序)
(吾畧讀之愛其文辨而意深當是時學者方作時文天/下之人無道韓文者予亦將舉進士以觖禄利未暇學)
(也遂求於李氏而得之以歸補次成帙而藏之數年始/及第遂官于洛而得師魯與之遊因出韓文而學之自)
<pb:KR4c0044_WYG_052-22b>
(後天下學者亦稍稍近古吾家所藏書萬巻然獨韓文/最為舊物君為吾愛惜之可也○今按泉州本乃汪彦)
(章所刻此序獨與諸本不同不知何據其所謂/君者又不知為何人也今并存之以俟知者)
　　潮州韓文公廟碑　　　　　　蘇文忠公
匹夫而為百世師一言而為天下法是皆有以參天地
之化關盛衰之運其生也有自來其逝也有所為矣故
申呂自嶽降而傅說為列星古今所傳不可誣也孟子
曰吾善養浩然之氣是氣也寓於尋常之中而塞乎天
地之間卒然遇之則王公失其貴晉楚失其富良平失
<pb:KR4c0044_WYG_052-23a>
其智賁育失其勇儀秦失其辯是孰使之然哉其必有
不依形而立不恃力而行不待生而存不隨死而亡者
矣故在天為星辰在地為河嶽幽則為鬼神而明則復
為人此理之常無足怪者自東漢以來道喪文弊異端
並起歴唐貞觀開元之盛輔以房杜姚宋而不能救獨
韓文公起布衣談笑而麾之天下靡然從公復歸于正
盖三百年於此矣文起八代之衰而道濟天下之溺忠
犯人主之怒而勇奪三軍之帥此豈非參天地關盛衰
<pb:KR4c0044_WYG_052-23b>
浩然而獨存者乎盖嘗論天人之辨以謂人無所不至
惟天不容偽智可以欺王公不可以欺豚魚力可以得
天下不可以得匹夫匹婦之心故公之精誠能開衡山
之雲而不能回憲宗之惑能馴鱷魚之暴而不能弭皇
甫鏄李逢吉之謗能信於南海之民廟食百世而不能
使其身一日安於朝廷之上盖其所能者天也其所不
能者人也始潮人未知學公命進士趙徳為之師自是
潮之士皆篤於文行延及齊民至于今號稱易治信乎
<pb:KR4c0044_WYG_052-24a>
孔子之言君子學道則愛人而小人學道則易使也潮
人之事公也飲食必祭水旱疾疫凡有求必禱焉而廟
在刺史公堂之後民以出入為艱前守欲請諸朝作新
廟不果元祐五年朝散郎王君滌來守是邦凡所以養
士治民者一以公為師民既悅服則出令曰願新公廟
者聴民讙趨之卜地於州之城南七里期年而廟成或
曰公去國萬里而謫于潮不能一嵗而歸没而有知其
不眷戀于潮也審矣軾曰不然公之神在天下者如水
<pb:KR4c0044_WYG_052-24b>
之在地中無所往而不在也潮人獨信之深思之至焄
蒿悽愴若或見之譬如鑿井得泉而曰水專在是豈理
也哉元豐七年詔封公昌黎伯故榜曰昌黎伯韓文公
之廟潮人請書其事于石因為作詩以遺之使歌以祀
公其詞曰
公昔騎龍白雲鄉手抉雲漢分天章天孫為織雲錦裳
飄然乘風來帝旁下與濁世掃粃糠西遊咸池略扶桑
草木衣被昭回光追逐李杜參翺翔汗流籍湜走且僵
<pb:KR4c0044_WYG_052-25a>
滅没倒景不可望作書詆佛譏君王要觀南海窺衡湘
歴舜九疑弔英皇祝融先驅海若藏約束鮫鱷如驅羊
鈞天無人帝悲傷謳吟下招遣巫陽犦牲雞卜羞我觴
於粲茘丹與蕉黄公不少留我涕滂翩然被髮下大荒
　
　
　
　
<pb:KR4c0044_WYG_052-25b>
　
　
　
　
　
　
　
　别本韓文考異附<md:KR4c0044_SBCK_053-2a>¶録
